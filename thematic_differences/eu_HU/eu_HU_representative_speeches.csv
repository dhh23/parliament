topic,speech_id,party,sentiment,speech_date,prob,speech
0,u2015-05-12-113,Fidesz-KDNP,0.98388671875,2015-05-12,0.32844674587249756,"Tisztelt Elnök Úr! Tisztelt Ház! Tisztelt Képviselőtársaim! Az e programhoz szorosan kapcsolódó nemzeti fenntartható fejlődés keretstratégia által megfogalmazott jövőképben találhatjuk a következő gondolatokat: „Az emberek tisztelik a természetet, természeti értékeinket, a helyi közösségek felismerik a rendelkezésükre álló természeti erőforrásokból adódó lehetőségeiket, termelésüket, energiafelhasználásukat és fogyasztásukat erre alapozva szervezik meg.” „2050-ben jólétben, bolygónk ökológiai korlátait tiszteletben tartva élünk. Jólétünk és egészséges környezetünk egy olyan innovatív és körkörös gazdaságból származik, amelyben semmi nem megy veszendőbe, és amelyben a természeti erőforrásokkal való gazdálkodás fenntartható módon folyik, a biodiverzitást pedig társadalmunk ellenálló képességét fokozva védjük, értékeljük és helyreállítjuk. Karbonszegény növekedésünk már régóta független erőforrás-felhasználásunktól.”Tisztelt Képviselőtársak! A nemzeti környezetvédelmi programnak az elfogadása és a következő öt esztendőben való betartása segíthet abban, hogy sikeresen nézzünk szembe a hazánkat érintő környezeti kihívásokkal, és nagyobb tisztelettel és gondossággal tekintsünk hazánk természeti értékeire és részesülhessünk a természet adta szolgáltatásaiból. Az előzőek is azt mutatják, hogy egy olyan társadalom irányába kell tartanunk, ahol a környezettudatos gondolkodás és cselekvés erénnyé és előnnyé válik.A program feladata, hogy az ország adottságait, a társadalom hosszú távú érdekeit és jövőbeni fejlődési céljait, valamint a globális felelősségből és a nemzetközi együttműködésből, EU-tagságból adódó kötelezettségeinket figyelembe véve meghatározza az ország környezeti céljait, az elérésükhöz szükséges feladatokat és eszközöket. A következő három alapvető stratégiai célt fogalmazza meg: az életminőség és az emberi egészség környezeti feltételeinek javítása, természeti értékek és erőforrások védelme, fenntartható használata, az erőforrás-takarékosság és -hatékonyság javítása, a gazdaság zöldítése. A program stratégiai céljainak elérését az egyes stratégiai területeken meghatározott célok és intézkedések, illetve az átfogó intézkedési területeken megfogalmazott cselekvési irányok biztosítják. A program egy keretstratégia, amelynek végrehajtása az EU-, nemzetközi támogatások, az éves költségvetés és az ország teherbíró képessége függvényében alakul. A megvalósítása elsősorban nem többletráfordítási igényt jelent, hanem a tervezhető források koordinált, hatékony, a prioritásokhoz igazodó felhasználását célozza meg. Emellett az intézkedések számos esetben többletforrást is generálnak, például az energiatakarékosság és -hatékonyság, az erőforrás-felhasználás és kibocsátás csökkentése mellett folyamatos pénzügyi megtakarításokat is eredményez, amelyek aztán természetesen más célra is felhasználhatók, illetve hozzájárulnak a foglalkoztatás növeléséhez.A környezetvédelmi fejlesztések a 2014-20-as időszakban alapvetően a környezeti és energiahatékonysági operatív program keretein belül jelennek meg. A program megfelelő végrehajtása az egész társadalom részvételét igényli, amelynek során a legszélesebb körű társadalmi partnerség megvalósítása szükséges.Nagyon fontos, hogy az adott feladatok megoldása azon a szinten valósuljon meg, ahol az a leghatékonyabban biztosítható, ahol a megfelelő tudás és helyismeret rendelkezésre áll.Magyarország környezetpolitikai céljainak és intézkedéseinek átfogó keretét 1997 óta jelentik a nemzeti környezetvédelmi programok. A III. nemzeti környezetvédelmi program 2014-ben járt le, ezért vált szükségessé a negyedik kidolgozása. A program elkészítését még több tényező is indokolja. Az Európai Tanács és az Európai Parlament elfogadta az Európai Unió új, „Jólét bolygónk felélése nélkül” című, 2020-ig tartó időszakra szóló 7. környezetvédelmi cselekvési programját, és a nemzeti környezetvédelmi programok az uniós fejlesztési források egyik szakmai alapjaként is szolgálnak.Tisztelt Képviselőtársaim! A következőkben röviden szeretném ismertetni a programnak a kormányzati stratégiai irányítási rendszerben betöltött főbb kapcsolódási irányait, helyét és szerepét. [[16.10]] A program a környezetügy átfogó hazai stratégiai tervdokumentuma, amely keretet ad minden környezetügyi szakterületi stratégiának, programnak, tervnek - például a biológiai sokféleség megőrzésének nemzeti stratégiája, nemzeti vízstratégia, országos hulladékgazdálkodási terv, nemzeti környezettechnológiai innovációs stratégia, Magyarország vízgyűjtő-gazdálkodási terve, Vásárhelyi-terv továbbfejlesztése, országos ivóvízminőség-javító program, nemzeti települési szennyvíz-elvezetési és -tisztítási megvalósítási program, egyedi szennyvízkezelés nemzeti megvalósítási programja, ivóvízbázis-védelmi program, országos környezeti kármentesítési program, illetve a program részét képező nemzeti természetvédelmi alapterv -, továbbá integrálja fő célkitűzéseinket, illetve útmutatást fogalmaz meg a kidolgozásukhoz. A program szorosan kapcsolódik a nemzeti fenntartható fejlődési keretstratégiához mint hosszú távú koncepcióhoz; az abban tárgyalt négy alapvető erőforrás közül elsősorban a természeti erőforrásokhoz kapcsolódó célokat és intézkedéseket részletezi. Magyarország környezetpolitikája mind kialakításában, mind végrehajtásában szervesen kapcsolódik az Unió vonatkozó szakpolitikáihoz. Magában foglalja minden érintett társadalmi-gazdasági ágazat vonatkozásában az azokra érvényes sajátos környezetvédelmi célokat és feladatokat. A program átfogó célkitűzése, hogy hozzájáruljon a fenntartható fejlődés környezeti feltételeinek biztosításához. A korábban említett három stratégiai cél mindegyikéhez kapcsolódik a klímaváltozáshoz való alkalmazkodási képesség és a környezetbiztonság javítása. Horizontális cél a társadalom környezettudatosságának erősítése. Tisztelt Képviselőtársaim! Az egyes stratégiai célokhoz a program konkrét, elérendő célokat határoz meg. Az I., említett stratégiai célterülethez, amely az életminőség és az emberi egészség környezeti feltételeinek javítását tartalmazza, a következő célok tartoznak. A levegő minőségének javítása: a részecskék, úgynevezett PM2,5, tehát a finom részecskék légköri koncentrációjának 20 százalékos csökkentése 2010 és 2020 között; a genfi egyezménnyel összhangban a 2020. évi összkibocsátás-csökkentési célok teljesítése a 2005. évi kibocsátásokhoz képest: kén-dioxidból 46 százalékos, nitrogén-oxidnál 34 százalékos, illékony szerves vegyületeknél 30 százalékos, ammónia 10 százalékos, és a finom részecskéknél, az úgynevezett PM2,5-nél 13 százalékos csökkentés, ami komoly probléma, mert már nemcsak a közlekedés okoz ilyen szennyeződést, hanem a lakossági szilárd tüzelés is több helyen. Az ózonkárosító anyag felhasználásának teljes visszaszorítása; a fluorozott szénhidrogének mennyiségének 79 százalékkal való csökkentése 2015 és 2030 között. A zajterhelés csökkentése: a stratégiai küszöbértékek feletti zajterheléssel érintett lakosok számának csökkentése a közlekedési létesítmények mentén és a határérték feletti zajterhelés megszüntetése az ipari és szolgáltató létesítmények környezetében. Más témában, az ivóvízminőség és az egészség megőrzésével kapcsolatban szeretném felhívni a figyelmet, hogy a KSH 2012-es adatai szerint már az ország minden települése rendelkezik közüzemi ivóvízellátással, az ivóvízbekötéssel rendelkező lakások aránya pedig országosan 94,2 százalék. Ez egy magas szám, természetesen minden olyan százalék vagy minden olyan lakás, ami nincs bekötve, az figyelmet érdemel. Az ország közüzemi ivóvízzel ellátott lakosságának 30 százalékára kiterjedően néhány paraméter tekintetében azonban nem felel meg az uniós és a hazai előírásoknak. A legfőbb problémát az arzén határértéket meghaladó koncentrációja jelenti. Kiemelt cél lehet tehát a fennálló egészségi kockázatok jelentős csökkentése, az érintett területek ivóvízminőségének javítása, az egészséges ivóvízhez jutás biztosítása minden lakos számára és a még fennálló ellátási hiányok felszámolása. A szennyvízelvezetés és -tisztítás, szennyvíziszap-kezelés, -hasznosítás területéhez is konkrét célok kapcsolódnak: 2000 lakosegyenérték feletti agglomerációkban élő lakosság számára a csatornázottság biztosítása az idei év végéig, vagyis 2015. december 31-éig; az összegyűjtött szennyvizek száz százalékának legalább biológiai fokozatú tisztítása 2015. december 31-éig; a tisztított szennyvíz minőségi követelményeinek a befogadó víz keretirányelv konform vízminőségi követelményei szerinti megállapítása, a szennyvízprogramban nem szereplő területeken keletkező szennyvizek megfelelő kezelésének elősegítése; a szennyvíz és a szennyvíziszap hasznosítása, a környezeti kockázatok csökkentése. Cél a természetes és medencés fürdővizek biztonságának növelése, a beltéri levegő terheltségi szintjének csökkentése, a biológiai allergének okozta egészségi kockázat csökkentése, a klímaváltozásból fakadó valamennyi, hazánkban fellépő emberi megbetegedés számbavétele, jellemzőik feltárása, valamint az érintettek teljes körének elérése a megelőző intézkedésekkel; a környezet-egészségügyi információs rendszer folyamatos működtetése és bővítése; zöldfelületi elemek minőségi és mennyiségi fejlesztése. A kémiai biztonság területén pedig szeretném hangsúlyozni, hogy Magyarországon a vegyipar az egyik legnagyobb potenciális környezetbiztonsági kockázati tényező. A megelőzés, a felkészülés és az elhárítás alkalmazásában ugyanakkor ez az iparág a legfelkészültebb ágazatok közé sorolható. Cél tehát a vegyi anyagok által okozott káros hatások csökkentése a teljes életciklusukban, azaz a gyártástól a felhasználáson át a hulladék kezeléséig; megfelelő hatásvizsgálatok, a lakosság veszélyeztetettségének csökkentése, tudatos magatartás kialakítása; fenntartható növényvédőszer-használat elősegítése. Tisztelt Képviselőtársaim! A II., említett stratégiai célterület a természeti értékek és erőforrások védelme, fenntartható használata; a biológiai sokféleség megőrzése, természet- és tájvédelem: az ökológiai hálózat és a Natura 2000 hálózat, nemzetközi jelentőségű természeti területek fenntartása, védelme; az ex lege, azaz a törvény által védett természeti területek degradációjának megállítása; a földtudományi természeti értékek megóvása; a természet- és tájvédelmi célok érvényesítése, a táji identitás növelése; a kedvezőtlen természetvédelmi helyzetben lévő fajok helyzetének javítása; a genetikai erőforrások megőrzése; a talajkészletek mennyiségének és minőségének fokozott védelme, termelékenységének hosszú távú fenntartása. Vizeink védelme és fenntartható használata kapcsán: a felszíni és felszín alatti víztestek jó állapotának elérése és a velük való hosszú távú és fenntartható gazdálkodás biztosítása. Elmondhatjuk, hogy a vízgazdálkodásban, a hazai vizek védelmében Magyarország jó hagyományokkal és nagy tapasztalatokkal rendelkezik. Engedjék meg, hogy ne részletezzem most különösen ezt a területet. Azt hiszem, hogy ez talán, ami a legkevesebb vitát okozza, és a legjobb tapasztalatokkal rendelkezünk. Környezeti kármegelőzés és kárelhárítás kapcsán hadd mondjam el, hogy igen fontos a környezeti károk megelőzése, csökkentése; a szennyezett területek országos számbavételének folytatása, prioritási sorrend kialakítása; az állami és nem állami felelősségi körbe tartozó területek tényfeltárásának folytatása, a jelentős kockázatú feltáratlan területeken a várható beavatkozási feladatok meghatározása; a szennyezettség mértékének csökkentése, felszámolása és monitorozása. Az erőforrások felhasználásának további csökkentésére, takarékosságra ösztönzés; a környezeti terhelés csökkentése, újrahasználat és újrahasznosítás növelése, társadalmi szintű együttműködés megvalósítása; a fogyasztás környezeti hatásainak csökkentése érdekében a vásárlói tudatosság fejlesztése. Az energiatakarékosság és -hatékonyság javítása területén is konkrét számokat kell mondani: 2020-ig a megújuló energiaforrások részarányának 14,65 százalékra növelése és a 10 százalékos teljes energiamegtakarítás elérése. Nem részletezem most a hulladékgazdálkodás és hulladékképződés területét, de az előterjesztésben pontosan le van írva, hogy milyen feladatok vannak. Idő hiányában engedjék meg, hogy ettől most eltekintsek. Természetesen ez a terület is legalább olyan fontos, mint az előbb említettek. Tisztelt Ház! A program finanszírozásában, hogy mindez megvalósuljon, és azért is ismertettem, hogy konkrét feladataink vannak, konkrét célokat kell elérnünk, és ezekhez forrásokat is tudunk rendelni, hiszen meghatározó szerepe van az uniós és egyéb nemzetközi támogatásoknak, amelyhez hazai költségvetési társfinanszírozás is járul. Természetesen mindezek között a legjelentősebb a környezeti és energiahatékonysági operatív program lesz, de szinte minden operatív programban találunk olyat, amely ezeket a célokat, a környezetvédelmi célokat szolgálja. Meg kell még említenem, hogy a nemzeti természetvédelmi alapterv Magyarország természetvédelmi stratégiai tervdokumentuma, egy szakpolitikai stratégia, amely a nemzeti környezetvédelmi program önálló, ámde integráns részeként meghatározza az állam természetvédelmi feladatai kapcsán követendő kiemelt célokat, kijelöli a cselekvési irányokat nemcsak a természetvédelmi igazgatási szervek, hanem minden állami szerv számára. [[16.20]] Tisztelt Képviselőtársaim! Elnézést, hogy kitöltöttem az időmet, de egy nagyon alapos munkát ismerhettünk meg az előterjesztésben, ezért ismertettem ebből annyit, amennyi az időkeretbe belefért. Kérem, hogy támogassák hazánk IV. nemzeti környezetvédelmi programjának elfogadását. Köszönöm a figyelmüket. [[Taps a kormánypártok padsoraiból.]]"
0,u2018-06-05-9,Fidesz-KDNP,0.853515625,2018-06-05,0.2617107927799225,"Köszönöm szépen, elnök úr. Tisztelt Országgyűlés! Tisztelt Képviselő Asszony! A fenntarthatóság kérdésköre szándékaink és tetteink szerint is nemzeti ügy, a kormány pedig elkötelezett, hogy Magyarország megfelelő válaszokat adjon a fenntartható gazdasági és társadalompolitikai kihívásra egyaránt. Magyarország Kormányának eltökéltségét bizonyítja, hogy a kormányzati struktúra átalakításával a fenntarthatóság ügyköre kiemelt figyelmet kap, külön államtitkár felelős a feladatok és célok megvalósítását szolgáló kormányzati intézkedések koordinációjáért, döntés-előkészítéséért és a végrehajtási folyamatok ellenőrzéséért. A fenntarthatóságot érintő kiemelt strukturális figyelem összhangban áll azzal az elmúlt években előkészített nemzetközi munkával, amelynek eredményeképpen 2015. szeptember 25-én a világ vezetői az ENSZ 70. közgyűlésén elfogadták az új, fenntartható fejlődési keretrendszert, a 2030-as Agendát. A globális program magját a fenntartható fejlesztési célok alkotják. Ezeknek a céloknak a nemzeti végrehajtása valamennyi minisztérium és kormányzati intézmény feladatát érinti, a hazánk által is elfogadott 2015-ben vállaltak teljesítése. Emiatt is fontos összhangot teremteni a tárcák által meghatározott szakpolitikai célkitűzések között. Ezek közül is kiemelt jelentőségű feladat a 2018 júliusában New Yorkban sorra kerülő, a fenntartható fejlődési célok végrehajtásában elért eredményeknek az ENSZ intézményei és tagállamai előtt számbavételét és értékelését szolgáló nemzeti önkéntes beszámoló összeállítása és jóváhagyatása. [[9.20]] Magyarországon az energiahatékonysági fejlesztéseket és a megújuló energiaforrásokkal kapcsolatos célokat az Európai Unió 2020-as és ’30-as célrendszere határozza meg, amely alapján Magyarország három, a megújuló energiákkal és energiahatékonysággal kapcsolatos stratégiát és szakpolitikát fogadott el: a nemzeti energiastratégia 2030-at, a megújulóenergia-hasznosítási és cselekvési terv 2020-at és a tavaly elfogadott negyedik nemzeti energiahatékonysági cselekvési tervet. A három stratégia célja, hogy kijelöljék az érintett területeken a jövőbeni fejlesztési irányokat, és biztosítsák a 2020-as és a 2030-as célok elérését. Az Európai Parlament és Tanács megújuló energiákat támogató irányelve az EU 2020 stratégiával összhangban meghatározta a kötelező nemzeti célszámokat 2020-ra. Eszerint Magyarországnak 13 százalékos megújulóenergia-részarányt kell elérni a bruttó végső energiafogyasztáson belül 2020-ig. Magyarország a megújulóenergia-hasznosítási cselekvési tervében ennél ambiciózusabb célt állított fel, a hazai célszámot önkéntesen 14 százalék fölé, 14,65 százalékra emelte. A legfrissebb elérhető adatok szerint 2016-ban Magyarország 14,19 százalékot teljesített, így már 2016-ra elérte a 2020-ra kitűzött önkéntes nemzeti célt. Ez bizonyítja azt, hogy azokat az elvárásokat, amelyeket ön is megfogalmazott, a kormány veszi, és ténylegesen a politikájába, a gazdaságpolitikájába, az energiapolitikájába beépíti. Tehát elmondható a számok alapján, hogy Magyarország a klímavédelmi célok elérésében is jó úton halad. Az operatív programokban lévő forrásoknak köszönhetően a 2014-2020-as évekre vonatkozóan az energetikát érintő fejlesztésekre összesen több mint 760 milliárd forint visszatérítendő és nem visszatérítendő támogatás került kiosztásra. A 2014 őszén útjára indított „Otthon melege” program keretében például a meghirdetett pályázati konstrukciók célja, hogy gyors, megfelelő intenzitású vissza nem térítendő támogatáshoz juttassa az embereket az ország egész területén. A támogatások felhasználásával jelentősen javult a lakossági energiafelhasználás hatékonysága, nagymértékben csökkentve ezzel a hazai szén-dioxid-kibocsátást, ezzel hozzájárulva a hazai klímavédelmi és energiahatékonysági célok eléréséhez. Az eddigi alprogramok összesen közel 203 ezer háztartás energetikai korszerűsítését tették lehetővé közel 31 milliárd forint összértékben, és számtalan olyan energetikai, energiahatékonysági beruházás van folyamatban, amelyik nem az embereket közvetlenül, hanem közvetett módon, intézményeken keresztül éri el. Köszönöm a figyelmüket. [[Taps a kormánypártok soraiban.]]"
0,u2017-06-12-204,Fidesz-KDNP,0.84326171875,2017-06-12,0.42453786730766296,"Köszönöm, elnök úr. Tisztelt Országgyűlés! Tisztelt Képviselő Úr! A magyar kormány célja, hogy megfizethető árú és biztonságos energiaellátást garantáljon a magyar fogyasztók számára. A nemzeti energiastratégiában foglalt atom-szén-zöld forgatókönyv alapján a kormány olyan energiamix kialakítására törekedett és törekszik, amely hosszú távon garantálja az ellátás biztonságát, szolgálja a szén-dioxid-kibocsátási céljaink gazdaságos módon történő elérését, és hozzájárul a rezsicsökkentés eredményeinek megőrzéséhez. Az ellátás biztonsága növelése érdekében a megvalósított infrastruktúra-fejlesztések mellett a regionális együttműködés felerősítésére is szükség van. A szubszidiaritás és az arányosság elvének megfelelő, nemzeti hatásköröket nem sértő regionális és európai uniós kezdeményezéseket támogatjuk, de nem értünk egyet az Európai Bizottság egyébként szép nevű „Tiszta energiát minden európainak!” javaslatcsomagja által szabályozott végfelhasználói villamosenergia-árak és az energiamix meghatározásának tagállami jogának korlátozásával, a kapacitásmechanizmusokra vonatkozó döntések uniós szintre történő átruházásával és a regionális operatív központok létrehozásával sem. A szépen cizellált mondatok mögött az van, hogy ha ezeknek a szabályozását kiveszik a nemzeti kompetenciakörből, akkor az szükségszerűen a világ- és európai, nagy multinacionális szolgáltatók kezébe kerül, s mind az ellátás biztonsága, mind a rezsicsökkentésnek az eddigi eredményei - és hozzáteszem, jövőbeni céljai - veszélybe kerülnek. Köszönöm szépen. [[Taps a kormánypártok soraiban.]]"
0,u2019-06-24-59,Fidesz-KDNP,-0.96240234375,2019-06-24,0.5056924223899841,"Köszönöm szépen, elnök úr. Tisztelt Országgyűlés! Tisztelt Képviselő Úr! Nem lehet tudni, hogy az LMP meddig tudja még újra és újra feltenni ugyanazokat a kérdéseit [[Ungár Péter: Évekig!]] , azt firtatva, hogy vajon a kormány tisztában vane a klímaváltozás folyamatával. Az egyértelmű, hogy itt az ülésteremben elhangzott válaszokból nem akarják megérteni és nem akarják elfogadni, a kormány mekkora hangsúlyt fektet a klímaváltozás elleni fellépésre. Legutóbb, az elmúlt héten éppen miniszterelnök úr fogalmazta meg e falak között a kormány álláspontját, amikor elmondta, idézem: „Magyarország Kormánya számára fontos a környezet védelme és fontos a klímaváltozás elleni küzdelem is, hiszen mindannyian tiszta vizet, tisztább levegőt és elviselhetőbb klímát szeretnénk.” Ezért Magyarország minden nemzetközi kötelezettségének eleget tesz. Szeretném még egyszer aláhúzni az elmondott gondolatból: minden nemzetközi kötelezettségének eleget tesz. Úgy látszik, őrá sem figyeltek oda, mert újra meg újra csak azt kérdezik, szinte hétről hétre. Tisztelt Képviselő Úr! Kérem, ha a válaszainkra nem figyel oda, legalább a tetteknek, a klímavédelem és az alkalmazkodás érdekében végrehajtott intézkedéseknek higgyen, akkor talán valósat mondani is egyszerűbb lesz. Ön ugyanis hiányos információkkal rendelkezik, például az éghajlatváltozási cselekvési tervvel kapcsolatban. A cselekvési terv ugyanis a rendelkezésre álló szűk határidő és a feladat nagysága ellenére elkészült. Jelenleg annak kormányzati egyeztetése van folyamatban, eleget téve az erre vonatkozó jogszabályi kötelezettségnek. Ellentétben azzal, amit ön állít, az első cselekvési terv konkrét intézkedéseket határoz meg, megjelölve a költségeket, forrásokat, határidőket és felelősöket. Arról is tájékoztatom, hogy a cselekvési terv kidolgozásával párhuzamosan zajlott és zajlik a nemzeti energia- és klímaterv kidolgozása és a nemzeti energiastratégia megújítása is. A nemzeti energia- és klímaterv véglegesítése érdekében, az európai bizottsági ajánlásokat is figyelembe véve jelenleg is folyamatban van a konzultáció a Bizottsággal, a szomszédos tagállamokkal, a civil szervezetekkel és az iparági szereplőkkel. A terv végleges változatának 2019. év végéig kell elkészülnie. Tudjuk, hogy a klímaváltozás terén országunk kitettsége jóval nagyobb, mint a hozzájárulásunk a klímaváltozást indukáló folyamatok egészéhez, éppen ezért teljeskörűen teljesítjük a nemzetközi vállalásainkat, amit sok, nálunk jelentősebb kibocsátású ország nem mondhat el magáról. A rendszerváltozás óta néhány adatot hadd mondjak Magyarország 32 százalékkal csökkentette az üvegházhatásúgáz-kibocsátását. Az egy főre jutó kibocsátásunk az EU-átlag mindössze háromnegyede. Áramtermelésünk 60 százaléka már ma is üvegházhatásúgázkibocsátás-mentes, ebből 50 százalék az atomenergia, 10 százalék a megújuló energia használatának tulajdonítható. Az egységnyi nemzeti jövedelem előállításához kapcsolódó kibocsátásunk pedig 24 százalékkal csökkent 2010 óta. A gazdaság egészére vonatkoztatva pedig fontosnak tekintjük, hogy az új EU-s költségvetés elegendő segítséget nyújtson a később csatlakozott tagállamok számára a klímacélok elérését szolgáló iparikibocsátás-csökkentő lépések finanszírozásához. Tisztelt Képviselő Úr! Magyarországnak tehát vannak klímacélvállalásai. 2030-ig ezeket meg tudjuk valósítani, erre vannak terveink és finanszírozásunk is. Hosszabb távon olyan megoldás kell, hogy a klímacélok is teljesüljenek, és meg tudjuk védeni az olcsó hazai rezsidíjakat. Köszönöm a figyelmüket, és kérem erre való tekintettel a válaszom elfogadását. [[Taps a kormánypártok soraiból.]]"
0,u2015-06-29-69,Fidesz-KDNP,-0.98486328125,2015-06-29,0.39927127957344055,"Tisztelt Elnök Úr! Tisztelt Képviselő Úr! Köszönöm szépen, hogy felvetette ezt a témát itt az Országgyűlésben, tekintettel arra, hogy az energiaellátás biztonsága Közép-Európában talán a legforróbb téma, hiszen ebben a térségben az országok rendkívüli módon kiszolgáltatottak, például Magyarország esetében a gázszükségletünk 85 százalékát Oroszországból szerezzük be, és még nem ez a legmagasabb arányszám, ha ön megnézi a közép-európai országok eseteit. Mi a helyzet jelenleg? Tisztelt Képviselő Úr! A helyzet az, nem túlzás azt állítani, hogy délről blokád alatt vagyunk. Tekintettel arra, hogy bár 2010-ben átadtuk a Magyarországot Horvátországgal, illetve Magyarországot Romániával összekötő gáz-interkonnektorokat, sem Horvátország, sem Románia - velünk ellentétben egyébként - nem hajtotta végre azokat a beruházásokat, amelyek nyomán ők is tudnának gázt szállítani Magyarország irányába. Ezzel nemcsak a kétoldalú megállapodásokat szegik meg egyébként, hanem megszegik az európai uniós kötelezettségeiket is, hiszen 2013. december 31. óta minden egyes interkonnektoron biztosítani kellene a kétirányú gázáramlást. Mi semmiképpen nem fogjuk elfogadni, sőt nevetségesnek tartjuk azokat az érveket, amelyeket sajnos néha még az európai uniós intézmények is felvetnek, hogy nem kell végrehajtani ezeket a beruházásokat, mert úgysem lehet onnan gázt vásárolni. Ha ez lenne a kiindulópont, akkor nem kellett volna ezt az európai uniós szabályozást elfogadni, másrészt pedig mind Horvátország, mind Románia esetében bizony szükségesek lennének olyan beruházások is, amelyek alapján valódi gázszállítások indulhatnának meg Magyarország irányába, gondolunk így egyébként akár a fekete-tengeri kitermelésekre, akár az LNG-terminál megépítésére Horvátországban. Tisztelt Képviselő Úr! Könnyen előállhat az a helyzet, hogy 2019-től nemcsak dél felől, hanem kelet felől is blokád alatt leszünk, tekintettel arra, hogy az orosz nyilatkozatok világosan fogalmaznak: 2019 után meg kívánják szüntetni az Ukrajnán keresztüli tranzitot. Ezt most lehet komolyan venni meg nem komolyan venni is, de szerintem trendfordító volt az az alkalom, hogy a Gazprom, az OMV, a Shell és az E.ON aláírtak egy egyetértési megállapodást Szentpéterváron arról, hogy az Északi Áramlat kapacitását erősíteni fogják. Így könnyen előállhat az a helyzet, hogy lesz egy megerősített Északi Áramlat, lesz egy déli gázfolyosó, közte meg ott lesz Közép-Európa egy leállított ukrán tranzittal, meg nem valósított dél-észak irányú befektetésekkel, és akkor előjön az a kérdés, hogy vajon Közép-Európa felelőssége-e kizárólag a közép-európai energiabiztonság vagy Európa felelőssége. Én azt gondolom, Közép-Európa energiabiztonsága európai, sőt továbbmegyek, európai uniós felelősség, tekintettel arra, hogy az Európai Uniónak igenis kötelezettsége minden térségében biztosítani az energiabiztonságot. [[15.20]] Ezért szerintem Magyarország esetében fontos azt kihangsúlyozni, hogy nem értünk egyet azzal a sok esetben nem a térségünkben lévő nagyhatalmi szereplők álláspontjával, amely szerint csak az interkonnektorokat kellene megépíteni és erősítgetni, hanem igenis szükség van egy nagy stratégiai beruházásra ebben a térségben. Magyarul: Törökországot össze kell kötni Közép-Európával, tekintettel arra, hogy Törökországba nemcsak Azerbajdzsánból meg Türkmenisztánból fog gáz érkezni, hanem valószínűleg Oroszországból, hosszabb távon pedig akár Iránból és Észak-Irakból is. Tehát nekünk össze kell kötni magunkat Törökországgal. Ezért hívtam meg a török Európa-ügyi minisztert, a macedón, a görög és a szerb külügyminisztert április elején, amikor is deklaráltunk egy világos politikai álláspontot, illetve egy világos politikai elköteleződést arra, hogy egy ilyen beruházást végre kell hajtani. Tájékoztatom önt arról, hogy az elmúlt héten csütörtökön már a szakmai egyeztetés is megkezdődött itt Budapesten, a rendszerirányítók, illetve az energiaügyi tárcák képviselői összeültek, lefektették a menetrendet, amelynek értelmében nyár végére meg kell állapodniuk a rendszer-üzemeltetőknek e beruházás fő paramétereiről, annak érdekében, hogy az Európai Unió prioritásokat tartalmazó listájára ez a beruházás fel tudjon kerülni. Ez a hosszú válaszom. A rövid válasz pedig az, tisztelt képviselő úr, hogy egy stratégiai gázvezetékre szükség van a térségben, anélkül nem lesz energiabiztonság Közép-Európában. Köszönöm szépen a figyelmet. [[Taps a kormánypártok soraiból.]]"
0,u2017-04-20-109,Fidesz-KDNP,-0.98779296875,2017-04-20,0.014328015968203545,"Köszönöm szépen a szót, elnök úr. Nem is tudom, hol kezdjem, mert annyi dolog elhangzott, és meglepetéssel érnek néha gondolatok, mert én sem tudom hová tenni a dolgot. Talán onnan szeretném kezdeni, hogy amit el fogok mondani, és hogy szakmailag mennyire rosszul látják, ezzel meg szeretném alapozni a dolgokat. Könyvvizsgáló vagyok, és tudom, hogy a víziközmű-ágazatokban mi a helyzet, én attól tartok, hogy a kedves baloldali frakciónak nem sikerült a MaVízzel egyeztetni [[Dr. Józsa István: De!]] hiszen a víziközmű-szolgáltatók kétharmada, köszöni szépen, teljesen rendben van. [[Dr. Józsa István: Eddig! Heringes Anita közbeszólá­sa.]] És elmondom most jogszabályi alapon, hogy miről van szó, és melyik jogszabályi paraméterrel hogyan szeretnénk továbblépni. Először is talán a lakásokkal kapcsolatos kérdéskör meg a vízlekötési díj, és párhuzamot szeretnék vonni. Attól még, hogy az alapvető élelmiszerek áfáját lecsökkentjük, még nem a vágóhidat segítjük, hanem az a cél, hogy amikor a végső szolgáltatóhoz eljut a hús, akkor ő olcsóbban kapja meg, legalább az áfával csökkentett módon. [[15.20]] Ugyanez vonatkozik erre is. Én nagyon bízom benne, hogy az összes olyan, aki lakásokat épít, ennyivel olcsóbban fogja a felhasználóknak átadni, hiszen nem kell ezt a díjat kifizetni, és nem kell továbblépni ebben a témában. És nem vagyok hajlandó mint országgyűlési képviselő abban az ügyben szavazni, hogy emeljük vissza az áfát, mert ennek semmi értelme nincs. Ez egy értelmetlen dolog. S ha végigmegyünk az egészen, szeretném elmondani, hogy mi az a rendszer, amit a kormány visz most, és amivel a fejlesztéseket szeretné elősegíteni. Az Európai Unió a fenntartási kötelezettséget öt évben határozta meg. Ez a csatorna- és a vizes beruházásoknál egyaránt így van. Valójában tudjuk, hogy ennél sokkal hosszabb a használati idő, például a bajai vizes rendszer körülbelül az ötvenes évek óta szolgálja az ott élőket, de itt elhangzott, hogy van, ahol közel százéves rendszer működik. A magyar kormány azt szeretné, ha lehetőséget teremtenénk fejlesztésekre. Ez az úgynevezett gördülő fejlesztési terv, amit most is jogszabály alkot meg, s amit az önkormányzatok egyeztetve a víziközmű-szolgáltatókkal összeállítanak. Három üteme van: van egy rövid, ami egy egyéves fejlesztés, van egy középtávú és van egy hosszú távú fejlesztési elképzelés. A magyar kormány a költségvetésben külön fejlesztési keretet alkot, amire pályázhatnak a víziközmű-szolgáltatók adott rendszerek fölújítására, kicserélésére. Ehhez egy feltételt szabunk, ami ebben a törvényben jelenik meg, hogy azt lássuk, ő is értékcsökkenés vagy bérletidíj-arányosan gyűjti a pénzt. Ezzel a pénzzel lehet erre a központi fejlesztési keretre pályázni. És ehhez mit tettünk? Év végével a társaságiadó-törvényben a gyakorlati életnek megfelelően állapítottuk meg az értékcsökkenési leírás mértékét, hogy tartható legyen a víziközmű-szolgáltatók által. S még van más jogszabályi lépés is, ami pont most fog bekövetkezni. Ezzel a víziközmű-szolgáltatók esetében a fejlesztési alapok létrehozását segítjük, s az a fejlesztési alap is, amit itt meghatároztunk, ezt szolgálja. Tulajdonképpen az a díj, ami így összegyűlik, biztosítani fogja vagy biztosítani tudja azt, hogy lehessen cserélni elavult rendszereket. Én olyan helyen lakom, ami zsákutca, ezért utolsók vagyunk, s ha mosni kell a rendszert, akkor tudjuk, hogy a víziközmű-szolgáltató kimossa azt a rendszert, és utána egy-két napig zavaros a víz. Baján az a probléma, hogy attól, hogy a kutakat és a szűrőrendszereket fölújították, magában a víziközmű-rendszerben található magánlecsapódás ott maradt. Ettől a mangánlecsapódástól színes a víz, és valahányszor mossák a rendszert - akkor is ilyen történt, ez parlamenti válaszban elhangzott -, akkor ez a probléma fennáll. Viszont az, hogy a karbantartást elmulasztotta a víziközmű-szolgáltató az előző időszakokban, nem a rendszer hibája, hanem meg kellene nézni annak a szakértőnek a hozzáállását, akinek az a feladata, hogy a karbantartási folyamatokban részt vegyen. Az ilyen jogszabály-módosítások pont azt teszik lehetővé, hogy a víziközmű-szolgáltatókat ebbe az irányba vigyük, és segítsük elő az ilyen jellegű tevékenységüket. A gördülő fejlesztési terv egyben arra is lehetőséget szolgáltat, hogy megtervezzék a víziközmű-szolgáltatók, hogy hány évente és milyen fejlesztéseket kell végrehajtani. Azt szeretnénk látni, hogy ezekben a közel negyven víziközmű-szolgáltató ad információt. Szeretném hangsúlyozni, hogy nem egy víziközmű-szolgáltatónál van olyan, hogy 13. vagy 14. havi bért adnak, s olyan is van, hogy prémiumot vagy jutalmat fizetnek. Tehát nem mindenki egyértelműen problémásan gazdálkodik, és nem mindenütt van egyértelműen szükség arra, hogy ilyen fejlesztéseket végrehajtsunk. Arra kérem képviselőtársaimat, hogy mielőtt szakmai véleményt alkotnak, kérdezzék meg, hogy mi a szándék és mely területet milyen fejlesztési lehetőségekkel szeretnénk segíteni. Az előttünk lévő jogszabály legtöbbször pont a MaVíz által javasolt módosításokat tartalmazza, és azok a szakmai módosító javaslatok, fejlesztési elképzelések, amelyek hosszú távon lehetőséget teremtenek beruházásokra, fejlesztésekre, lehetőséget fognak teremteni. Azonban amikor a karbantartás elmarad és olyan rendszerek fejlesztésére, kicserélésére lenne mód, amik elmaradtak az elmúlt időszakban, az nem megy. Sem a KEOP, sem a KEHOP karbantartás-fejlesztést nem enged teljeskörűen módosítani, például a KEHOP-ban maximum 5 százalék van arra, hogy egy új fejlesztés esetén a régi rendszerek fejlesztése - csőcsere és egyéb dolog - meg tudjon valósulni. Erre tesz most a kormány lépéseket ezzel a jogszabály-módosítással, és ezt tesszük lehetővé. Az a kérésem képviselőtársaim felé - akár mi is állunk szíves rendelkezésre -, hogy keressenek meg minket, nézzük meg, hogy mik azok a javaslatok, amiket eddig tettünk, és mik azok a törvénymódosítások, amik ezt lehetővé teszik. Majd ezt követően lehet véleményt alkotni és kritizálni. Egyébként pont azért, mert egy milliméterrel előbbre vagyunk, mint a korábbiak, kérem, támogassák ezt a törvénymódosítási javaslatunkat. Köszönöm szépen, hogy meghallgattak. [[Taps a Fidesz soraiban.]]"
0,u2016-04-26-246,Opposition,0.791015625,2016-04-26,0.9936131238937378,"Köszönöm, elnök úr. Tisztelt Országgyűlés! Az MSZP-frakció nemcsak messzemenőkig támogatja magát ezt az előterjesztést, hanem szeretném kifejezni abbéli örömünket is, hogy maga az egyezmény létrejött, hiszen egy nagyon fontos egyezményről van szó. Olyan vállalásokat tartalmaz, ha ez minden érintett tagországban ratifikálásra kerül és aztán életbe lép majd az egyezmény, amelyek érdemben tudják csökkenteni az üvegházhatású gázok kibocsátását, ami véleményem szerint egy rendkívül nagy jelentőségű, mondhatom úgy is, hogy áttörést jelentő változás tud lenni az ezen cél elérése érdekében tett eddigi nemzetközi erőfeszítések között maga ez az egyezmény és ennek a kihirdetése. Külön örülök neki, hogy a Magyar Országgyűlés az elsők között tudja elfogadni így ezt az egyezményt. De ha már erről a célról beszélünk, akkor engedjék meg, hogy néhány kiegészítő gondolatot is hozzátegyek, hogy azon túl, hogy milyen fontos az üvegházhatású gázok csökkentése, milyen lehetőségek is rejlenek egy ország számára, ha ezen célkitűzések megvalósítását komolyan veszi.Először is, nemcsak azért jó ez az egyezmény, amiről Manninger képviselőtársam is beszélt, hogy a kvótakereskedelemben Magyarország tulajdonképpen kedvezőbb helyzetbe kerül ezen egyezmény hatására, hanem hogy ezekkel a kvótákkal élve olyan fejlesztések valósulhatnak meg Magyarországon, amelyet ha egy kicsit jobban használunk ki, mint ahogy eddig tettük, akkor lényegesen több célt is tudunk szolgálni azon túl, hogy ezek az üvegházhatású gázok csökkenjenek. Nem egyszerűen arra van szükség, hogy megújulóenergetikai beruházásokat támogassunk vagy energiacsökkentő beruházásokat támogassunk, hanem ezeket egy kicsit okosabban kellene csinálni, mint ahogy most csináljuk. [[21.10]] Nemrég - most nem akarok nagyon populista lenni, csak azért említem meg, mert mostanában ez hír volt - országgyűlési képviselők meg több jómódú ember mosógépcseréjét meg napelem-beruházásait finanszíroztuk meg ezekből a kvótapénzekből, amivel szerintem az a legnagyobb baj, hogy így ezáltal nem jól használjuk fel a pénzeket, és ezzel nem elsősorban az a baj, hogy érintett-e ebben országgyűlési képviselő vagy nem, mert hogyha egy országgyűlési képviselő fontosnak tartja ezen célkitűzéseket, és vállalkozó kedvű, és ebbe beruház, az akár még pozitív dolog is lehet, hanem véleményem szerint ha már vannak erőforrásaink arra, hogy támogassunk megújuló energetikai beruházásokat, akkor lehetőség szerint nem azokat kéne támogatni, akik egyébként ezen beruházásokat meg tudják csinálni saját megtakarításaikból is. Magyarországon rengeteg olyan település van, ahol nagyon sok szegény ember él, akiknek jellemzően komoly erőfeszítést jelent - még a rezsicsökkentés mellett is - az energiaköltségeknek a megfinanszírozása, a sárga csekkeknek a kifizetése. És hogyha ezen pénzeket arra használnánk, hogy alapvetően azoknak a közösségeknek a közösségi energetikai beruházásaira adnánk pénzt, amelyek ezáltal, hogy a saját települési megújuló energetikai beruházásaikat meg tudják csinálni, nemcsak a saját energiájukat tudnák előállítani, hanem hogyha megfelelően túlméretezett erőműveket, kiserőműveket csinálnak, akkor a rendszerbe betáplálva többletforráshoz is jutnak, amivel helyi gazdaságot tudnak fejleszteni, akkor ezzel nemcsak a megújuló-célkitűzéseket tudnánk elősegíteni, és nemcsak a fosszilis energiát tudnánk visszaszorítani, hanem hátrányos helyzetben lévő térségeket juttatnánk olyan bevételi forráshoz, amelyből ők el tudnák kezdeni fejleszteni a saját gazdaságukat, és egyébként ezek a térségek jellemzően nagyon más induló bevételhez nem nagyon tudnának jutni, mint egy ilyen lehetőséghez, hogy az energiát állítsák elő, amihez ilyen módon többek között ennek az egyezménynek az életbe lépésével is források és növekvő források állnak rendelkezésre. Én most csak arra szeretném tehát ezt a vitát is kihasználni, hogy az aktuális döntéshozóknak - most éppen Fidesz-kormány van, éppen a fejlesztéspolitikával korábban foglalkozó államtitkár is itt ül közöttünk - tessék gondolkodni ezeken a beruházásokon, hogy azok a hátrányos helyzetű térségek, amelyek tényleg nagyon nehezen jutnak egyről a kettőre, hogyha megteremtenénk a megfelelő törvényi hátteret, hogyha ezt az energiát, megtermelt energiát át lehetne venni, be lehetne táplálni a rendszerbe, hogyha az a sokat emlegetett ígéret, hogy az átvételi rendszer végre…, ami korábban volt, az meg lett szüntetve, és évről évre ígérik, hogy újra be fogják hozni majd, és ennek a lehetősége majd újból biztosítva lesz, ezeket most már tessék behozni, hogy ebben is előre tudjunk lépni! Mert ebben az esetben nemcsak a klímaváltozásról, hanem a hazai, reménytelen helyzetben lévő kistelepülések megsegítéséről és olyan családok megsegítéséről fog szólni, akiknél most azon gondolkodunk, hogy milyen innovatív megoldásokkal rakjunk be, mondjuk, villamos energiát szolgáltató kártyás automatákat, amelyekre előre kell feltölteni a pénzt, hogy a rossz anyagi helyzetű családok, ha nem tudják kifizetni az energiaszámlájukat, és nagy hátralékuk keletkezik, akkor ne kerüljenek ezek a hátralékok felhalmozásra, ezért ilyen előre feltöltős kártyákat találnak ki. Énszerintem ezekben az alapvetően hátrányos helyzetű térségekben lévő településeken egyáltalán nem lenne szükség semmilyen ilyen pótcselekvő megoldásra, hogyha a saját energiájukat elő lehetne állítani, és ehhez még sok szabályozási feltétel hiányzik, ami egyébként korábban már megvolt vagy nagy részben megvolt, és amelyeket az önök kormányzása idején vontak vissza, és nem győzöm hangsúlyozni annak a szükségességét, hogy ezen elvárásokat kössük össze ezen lehetőségek kihasználásával. A másik ilyen lehetőség természetesen nemcsak az, hogy miből állítjuk elő az energiát, hanem hogy mennyi energiát spórolunk meg a különböző energiahatékonysági beruházásokkal, és itt nemcsak mosógépcserékre lehet pénzt adni, hanem természetesen a lakásszigetelésre is érdemes lenne forrásokat szánni. Mert hogyha megfelelő módon csináljuk a lakások szigetelését, akkor egyszerűen egy helyi hőszivattyúval el lehet érni, hogy például fűtési költsége egyáltalán ne legyen egy-egy ilyen akár magánlakásnak is, és erre is fel lehetne használni ezeket a kvótapénzeket és egyéb uniós forrásokat is nagyobb számban. Végezetül engedjék meg, hogy egy anekdotát elmondjak önöknek, csak hogy mennyiben máshogy gondolkodunk erről a kérdésről, mondjuk, a skandináv országokhoz képest. Még európai parlamenti képviselőként talán 2006-ban Helsinkiben jártam a regionális fejlesztési bizottsággal, ahol azt néztük meg, hogy mire költik az uniós pénzeket, mik a jó és rossz gyakorlatok. Ott, Helsinkiben azt mesélték el a helyi fejlesztési bizottság munkatársai, hogy nekik bizony az elsődleges célkitűzésük a klímaváltozásra való felkészülés. Megmondom őszintén, amikor ezt elmondták, hogy erre költik a legtöbb pénzt, és ez a legfontosabb célkitűzésük, akkor sok nyugat-európai politikus kollégám is nekiállt mosolyogni, hogy: hahaha, attól féltek, hogy majd elönt titeket a víz, meg hogy ezt tényleg ennyire komolyan veszitek? És ők akkor azt mondták - tudományosan abban az időben még volt vita arról, hogy a klímaváltozás mekkora kihívás, ma már, tíz évvel később sokkal kevésbé vitatja ezt bárki, de abban az időben még volt erről vita -, hogy ők úgy látják, hogy ez egyrészt komoly kihívás is, de másrészt és leginkább úgy látják, hogy hatalmas lehetőség van benne, mert hogyha a klímaváltozásnak megfelelés egyre inkább közpolitikává válik, akkor nyilvánvaló, hogy ahhoz majd szabványok is kellenek; ők azt látják, hogy az EU egyre inkább ebbe az irányba megy, és előbb-utóbb egyre inkább a német gazdaság is majd ebbe az irányba fog menni, és akkor majd mindenféle zöldcímkézési megoldásokat kell bevezetni, és ha ilyen zöldcímkézési megoldásokat kell bevezetni, akkor Finnország, a helsinki régió, úgy, ahogy annak idején felismerte a mobilkommunikációban rejlő lehetőséget, és a nagy gumigyárukból mobiltelefongyárat csináltak, most pedig arra fordít minden energiát - mondom, 2006-ban -, hogy ehhez a klímaváltozásra való felkészüléshez minden szabványt ők akarnak kifejleszteni, hogy majd amikor a Bosch meg a Siemens abból akar pénzt csinálni, hogy mindenféle kvótáknak való megfelelés miatt például pénzt adnak az egyes tagállamok arra, hogy cserélje le mindenki a mosógépét, akkor azt a zöldszabványnak megfelelő mosógépet a helsinkiek által kidolgozott rendszer szerint fogják majd megvenni, és azt fogják érvényesíteni, és ők ebből a know-how-ból nagyon sok pénzt fognak csinálni. És, tisztelt képviselőtársaim, megcsinálták, és nagyon sok pénzt kerestek vele, miközben ugyanebben az évben a Magyar Tudományos Akadémia milliárdokat költött arra, hogy bebizonyítsa, hogy nincs klímaváltozás, és nekünk ezzel nem kell foglalkozni, mert ez csak egy ilyen nyugati piacvédő humbug. Ezt az anekdotát azért meséltem el, mert ezeket a kérdéseket érdemes nemcsak elszenvedőként figyelnünk, egyszerűen ratifikálni, kihirdetni egy ilyen egyezményt, hanem mindig figyelni azt, hogy milyen lehetőség rejlik ezekben a változásokban egy olyan országnak, amely mindig az innovációjára, a szürkeállományára volt büszke. Én azt hiszem, hogy Magyarországnak ezekben a kérdésekben van mit tanulnia skandináv rokonainktól, a kormányt pedig arra biztatom, hogy az ehhez szükséges feltételeket, lehetőségeket teremtse meg, hogy mi is minél többet profitálhassunk belőle. Köszönöm szépen, hogy meghallgattak."
0,u2016-05-02-212,Opposition,0.63818359375,2016-05-02,0.3081384301185608,"Államtitkár úr, az igazmondásról annyit, hogy egy 2009-es rendelet alapján, aminek egyébként egy európai parlamenti előzménye volt, én voltam a jelentéstevője az Európai Parlamentben, úgyhogy higgye el, hogy tudok róla, lehetett 2010-től átcsoportosítani Magyarországnak mintegy 500 milliárd forintot lakóépületek energetikai korszerűsítésére, önök nem éltek vele. Ennyit az igazmondásról. Köszönöm. [[16.40]]"
0,u2016-02-16-95,Opposition,0.62744140625,2016-02-16,0.4412473738193512,"Köszönöm szépen. Tisztelt Elnök Úr! Tisztelt Ház! Tisztelt Képviselőtársaim! A Globális Zöld Növekedési Intézet az erről szóló megállapodást nemzetközi szervezetként hozta létre Rio de Janeiróban 2012. június 20-án. Az elsődleges célja a fenntartható fejlődés előmozdítása a fejlődő és a feltörekvő országokban, beleértve a legkevésbé fejlett országokat is. Magyarország csatlakozott az intézet létrehozásáról szóló alapító egyezményhez; a csatlakozásról Aradszki András energiaügyért felelős államtitkár és az intézet főigazgatója írt alá kétoldalú megállapodást december 8-án a tavalyi évben Párizsban. Az intézet a létrehozásáról szóló megállapodás 15. cikkével összhangban kérhet olyan kiváltságokat és mentességeket a tagállamaiban, amelyek szükségesek és indokoltak az intézet rendes működéséhez, megfelelően figyelembe véve a hasonló típusú nemzetközi szervezetek számára általában biztosított kiváltságokat és mentességeket egyaránt. A nemzetközi klímapolitikában az ENSZ éghajlatváltozási keretegyezménye alatt folyó tárgyalásokon az elsődleges cél jelenleg a 2015-ben induló és 2020-tól hatályos globális éghajlatvédelmi megállapodás előkészítése, amely felváltaná a jelenleg második kötelezettségvállalás időszakát élő kiotói jegyzőkönyvet, a fejlődő és a fejlett felek közötti megegyezés egyik kulcseleme pedig a klímafinanszírozás. Hazánk szerint a kibocsátáscsökkentés az elsődleges ugyan, de az adaptációt, vagyis az alkalmazkodást is fontosnak tartjuk. A klímafinanszírozás a végrehajtás eszköze több más eszköz mellett, amely köz- és magánfinanszírozást egyaránt fel kell hogy öleljen, azonban az EU tagállamai és az OECD keretei között is egyre több tárgyalás folyik. Az intézet főigazgatója 2015. áprilisi 21-ei levelében üdvözlő hangvételű tájékoztatást adott az intézményhez való csatlakozás feltételeiről és annak 2015-2016. évre vonatkozó munkaprogramjáról. A főigazgató levelében leírtak szerint az intézethez való csatlakozással Magyarországnak lehetősége nyílna a partnerországokkal és az intézettel való háromoldalú együttműködések folytatására. Jó példa erre a „green investment services” program, amelynek keretében az intézet meghatározott célországok kormányzati szereplői részére nyújt támogatást projektjavaslatok elkészítéséhez és a szükséges köz- vagy magánforrások eléréséhez. Az intézet gazdaságilag életképes fenntartható megoldások bevezetését tűzte ki célul az energia, a vízgazdálkodás, a városfejlesztés és a termőföldhasználat terén. Elsődleges feladata a fenntarthatóságot szolgáló helyzetértékelések elkészítése és a piaci értelemben is értelmezhető tapasztalatmegosztás lehetővé tétele. Mi a Magyar Szocialista Párt részéről üdvözöljük az egyezményhez való csatlakozást, hasznosnak ítéljük Magyarország szempontjából, éppen ezért a Magyar Szocialista Párt országgyűlési képviselőcsoportja támogatja a törvényjavaslat elfogadását. Ennek kapcsán az államtitkár úr figyelmébe pusztán azt ajánlanánk, hogy maga az egyezményhez való csatlakozás és a benne rejlő lehetőségek talán alkalmat adnának arra, hogy a magyar kormány újragondolja a zöldgazdasághoz, a megújuló energiaforrásokhoz való viszonyát, hiszen az elmúlt években inkább visszalépést tapasztalhatunk ezen a területen, pedig a mi megítélésünk szerint Magyarország hosszú távú érdeke azt kívánná meg, hogy mind a zöldgazdaság, mind a környezetvédelem területén a magyar kormány kicsit hosszabb távon tekintsen a jövőbe. Mi azt gondoljuk - és ezt ajánljuk a kormány figyelmébe is -, hogy a zöldgazdaságban rejlő lehetőségek nemcsak környezetvédelmi szempontból lehetnek fontosak a számunkra, hanem új iparágak meghonosítása miatt, a gazdasági növekedés új kitörési pontjainak a meghatározása szempontjából, foglalkoztatáspolitika szempontjából, kutatás-fejlesztés tekintetében is. Ez azért érdekes, hiszen folyamatosan jelennek meg olyan elemzések különböző cikkekben, hogy Magyarország nem találta még meg az elmúlt időszakban - és ez nem pusztán a Fidesz-kormányra vonatkozó kritika - azokat a kitörési pontokat a gazdasága szempontjából, amelyek az európai uniós források csökkenése után is vezérelni vagy támogatni tudnák a magyar gazdasági növekedést. A mi megítélésünk, az én meggyőződésem szerint ebben ez a zöldgazdaság, a megújuló energiaforrásokkal való jobb foglalkozás bizony nagy lehetőségeket biztosíthatna Magyarország számára. Éppen ezért is kritizáltuk többször korábban egyébként a paksi megállapodást is, hiszen azt mondtuk, hogy hatástanulmányok nélkül nem szabad, nem lehet egy ilyen beruházásba fejest ugrani, annak a költségvetési vonzata miatt, illetőleg amiatt, hogy nem lehet tudni, hogy nem érte volna-e meg jobban Magyarország számára, ha megújuló energiaforrásokba invesztál ugyanekkora összeget. [[13.40]] Hiszen párhuzamosan a kettő nem fog működni, tehát Paks elszívja azokat a forrásokat, amiket adott esetben új iparágak, új területek fejlesztésébe lehetett volna fektetni, ami az imént említett foglalkoztatáspolitikai és egyéb más gazdasági növekedési kérdéseket is támogathatta volna. Tehát pusztán csak ennyit szerettem volna államtitkár úrnak hozzáfűzni, hogy talán ez egy alkalom lehetne arra, hogy ezt egy picit közösen újragondoljuk, mi ebben minden támogatást megadunk, mint ahogy értelemszerűen ezt az egyezményt is támogatjuk és egy jó kormányzati lépésnek tartjuk. Köszönöm szépen."
0,u2014-06-11-198,Opposition,-0.9697265625,2014-06-11,0.00639202818274498,"Köszönöm, elnök úr, a házszabály adta lehetőséget. A normál hozzászólásomban igazából a szerződés néhány külpolitikai vonzatára szeretnék utalni. Tehát az ellenzéki oldalról felelősen gondolkodó képviselők, mi úgy gondoljuk, hogy az Orbán-kormány által ezzel a döntéssel, aminek része ez az előterjesztés is, tehát ez az Orbánék által választott út külpolitikai szempontból is különösen kockázatos. Súlyos hiba, hogy ezt az egészet csak a Fidesz és a holdudvara magánügyének tekintik önök is és a kormány is, és még egyfajta zavaros filozófiát is kitaláltak Orbán Viktor hirtelen jött oroszbarátságának alátámasztására. Persze, az Orbán-Putyin-paktum alapján már érthető, amit az egyik orosz hírportál írt, hogy ha van Oroszországnak igazi európai húgocskája, az éppenséggel Magyarország. Ezt ők őszintén írták, őszintén így látják. De nekünk meg azt kell látni, hogy aki a részvételünkkel elfogadott közös szabályokra, a sokcentrumú és hálózatos együttműködésre épülő Európai Unió helyett a centrum-periféria viszonyt megtestesítő kis ország-nagy pártfogó-kistestvér kapcsolatrendszerre épít, az eleve egy alárendelt szerepbe hozza, kényszeríti be az országot. Annál inkább furcsa ez, mert jelenleg nem vagyunk döntési kényszerben. Igazából, ezt már kifejtettem az első hozzászólásomban, döntési helyzetben sem vagyunk az atomerőmű-bővítés szakmai megalapozottságát illetően. Nemcsak mi, nemcsak a szakmai közélet, de az ország közvéleménye is elvárja önöktől, hogy ezt a szakmai megalapozást legalább pótolják, ne csak ilyen tohuvabohut adjanak elő a bővítés indokaként. Ahogy elmondtam, a jelenlegi blokkok 2032-2037-ig még működni tudnak, és így ezt a döntést, amit most önök előrehoztak, nem teljesítve a 2009-es közös parlamenti döntés feltételeit, hogy a szakmai előkészítést elvégezzék, igazából 2018-2019-ben kellene meghozni. Tehát van még egy 5-6 év, ami alatt a világon több helyen, például Törökországban az elmúlt évben helyeztek üzembe egy 600 megawatt villamos teljesítményű, negyedik generációs földhőerőművet. Olaszországban évtizedek óta működik egy 800 megawatt villamos teljesítményű földhőerőmű. Az izlandi példát nem hozom, mert az speciális és extrém. De ezt a geológusok tudják, hogy három hely van, ahol a földkéreg annyira vékony, mint Magyarország alatt, Izlandon és Kína egyes speciális területein. Tehát ezzel az adottsággal nem élni, hogy gyakorlatilag egy geotermikus adottságokkal kiválóan megáldott országban élünk, és az, utaltam már az amerikai palagázpéldára, ők a saját energiakészletüket használják ki, a mi saját belföldi energiakészletünk az a földhő, ami itt van alattunk, és nagy mennyiségben kitermelhető. A másik az, hogy önök úgy tekintenek erre a kölcsönre, mint amit az áram árába nem kell beszámítani. Van egy olyan forrás, amikor az alternatív energiaforrások kiépítésénél tényleg nem kell beleszámolni a beruházást az áram árába, mert azt az Unió a zöldenergia támogatásaként beruházási oldalról is megtámogatja. Tehát nem élni a földhőkitermelés lehetőségével Magyarországon, nem élni ezzel az innovációval, amihez az adottságaink rendkívül jók, az energia forrása határainkon belül van, és összességében ugyanolyan léptékű, mint ez az atomerőmű-bővítés, nem kihasználni a döntés meghozataláig rendelkezésünkre álló 5-6 évet, ezt mondjuk mi úgy, hogy a felelős gondolkodás hiánya. Mert amit önök most tudnak a 20 évvel későbbi prognózisról, meg amit látunk itt erről a nagyon kedvezőtlen pénzügyi feltételekről, mert ne tessék elhinni, ami a kormány-előterjesztésben van: ilyen állam által garantált hitelt fele ekkora kamatra lehet kapni. És sajnálom, hogy Csenger-Zalán képviselő úr bizonyos mértékig ellentmondásba keveredett az előtörlesztést illetően, mert példaként a 6 héttel előrehozott IMF-hitel zárótörlesztést mondta, amiről a szakma pontosan tudja, hogy egy kétszer akkora kamatra fölvett kötvénykibocsátás eredményeként állt rendelkezésre az a törlesztési dózis, amiből visszafizették. Tehát ez a tapasztalat, amit ön itt fölvázolt, nem vetíti előre azt a későbbre prognosztizált dolgot, hogy ha majd az orosz kamatnál olcsóbb egyösszegű lesz, akkor majd kiváltjuk. Miért kapnánk, amikor látják, hogy abban már ott pihen a mi megállapodásunk? Tehát ez egy kicsit sánta hitel; nem is sánta hitel, sánta érvelés. Tehát ezzel szakmailag azért komolyan nem szabad előjönni. Szeretnék még egy korábbi idézetet mondani az önök miniszterelnökétől. Nem olyan régen mondta, 2007 tájékán, amikor még úgy érvelt, ezt a nyilvánosság előtt mondta, tehát dokumentált idézet, hogy ""az orosz észjárás nem piaci alapú, hanem állami, politikai természetű észjárás, amelyben nem a verseny elfogadása, hanem a monopolhelyzetekre való törekvés a természetes"". Orbán Viktor akkor még speciális orosz felfogásnak minősítette azt, hogy az energiacégek a legerősebb függésben, állami tulajdonban legyenek. Orbán Viktor akkor még óvott attól, hogy Magyarország energiaellátása orosz függésbe kerüljön, ezt a Nabucco-konferencia és a Déli Áramlat összehasonlításaként mondta el. Most viszont, noha igaz az az állítás, amit mondanak, hogy az olajfelhasználás lecsengőben van néhány évtized múlva, a gázfelhasználás tendenciájában már most is csökken, tehát a korszerű, kombinált ciklusú gázerőművek árproblémák miatt nem működnek, az E.ON bezárta a debreceni erőművét, szünetelteti a gönyüi vadonatúj, 400 megawattos erőművének működtetését a gázárproblémák miatt, úgyhogy ebben önöknek igazuk van. [[18.50]] De a megoldás most nem egy nagyon drágán megvett atomerőmű, nem egy összességében 30 forint/kilowattóráért előállított villanyáramár a megoldás, hanem a magyar adottságokkal sokkal inkább adekvát, a földhőbányászatra épülő innováció. Abban egyetértek önnel, hogy a szél nem mindig fúj, és nem is túl szeles Magyarország; néhány terület van, de ott már megépítették a szélkerekeket. Az is igaz, hogy a napfényes órák száma Dél-Portugáliában másfélszer annyi, mint Magyarország legjobb röszkei területein, tehát ezek csak kiegészítő, addicionális energiaforrások lehetnek; ugyanígy a biomassza. De azt azért nem szabad elfelejteni, hogy például a helyi, a faluközösségeket kiszolgáló kis biomassza-erőművek a helybeli foglalkoztatás, a vidéki munkahely-lehetőség és így a megtartó képességnek egyik jelentős forrása lehet. De ilyen léptékben, amit a Paks II. energiában, villamos energiában jelent, a földhőbányászat felveszi a versenyt, és ha az erre vonatkozó - hogy mondjam - innovatív lépések pont most, a véleményünk szerint kicsit elhamarkodott paksi döntés miatt eltűnnek, abból biztosan kára lesz az országnak. Tehát abban igaza van Aradszki Andrásnak - most nem tudom, képviselőnek vagy államtitkárnak mondjam, itt képviselői minőségében szólt hozzá a KDNP részéről -, hogy 20 éves távlatban tényleg tízezer megawatt kapacitásnak a lecseréléséről van szó. Egy kicsit belebonyolódott ebbe, nem pont ezt mondta, de jó szándékkal ezt értem belőle. De ha ezt szakmailag elfogadjuk, akkor azt is tudnunk kell, hogy akármennyi, akár a mostani 2000 megawatt, meg a hozzáadódó 2500 megawatt, összességében 4000-4500 megawatt nukleáris kapacitás mellé még ott van a folyamatos felhasználású földhőerőműre vonatkozó igény, ami tényleg független minden külső hatástól. És azon túlmenően, hogy mondjuk, itt Budapest környékén ez megvalósítható, akkor a főváros távfűtése is geotermiával biztosítható, ami sokkal olcsóbb akár a gáznál, akár a biomasszánál; nem lehet versenyképes energiaforrást találni arra a földhőerőműre, amely villamos energiát és ötször annyi fűtési energiát termel. Úgyhogy erre azért szeretném felhasználni ezt a vitát, hogy miniszter úr, képviselő úr, aki ennek, ahogy látható, a szakpolitikai vonatkozásaival is foglalkozik - ahogy miniszter úr mondta, involválódik ebben a kérdésben, mert ez nagyon helyes, ha egy képviselő próbál érteni valamihez; ez szerintem inkább előny, mint hátrány -, hogy ne hanyagolják el, dolgozzák ki minél előbb a METÁR-t, a megújuló energia támogatási rendszert, és mielőbb kezdjék meg az uniós források felhasználását, mert nukleáris energiára nem lehet uniós forrást kapni, igazából még az összehasonlításként Aradszki András képviselő úr által említett EIB-hitelt sem lehet kapni, EBRD-hitelt meg végképp nem, tehát az Európai Unió bankjai nem finanszíroznak nukleáris beruházást, tehát ilyen értelemben érthető az orosz hitelmegállapodás. De ahhoz, hogy ez a fiaskó, ami a dolog megtérülését jelenti, valahogy nemzetgazdasági szinten később kompenzálható legyen, ahhoz mindenképpen jelentős megújuló erőművi kapacitásokat kell Magyarországnak kiépíteni, uniós támogatást felhasználva, és ehhez a léptékben legjobb összehasonlítható terület a földhőbányászat, a nagy mélységből, tehát 2500 métert meghaladó mélységből történő földhőbányászat, villamosenergia-termelési célra, amivel aztán majd az autóinkat is hajthatjuk, egy tározós erőmű építése, amivel a folyamatosan üzemelő geotermikus erőmű éjszaka termelt áramát meg a paksi nukleáris öt blokk éjszaka termelt áramát valamilyen módon, bizonyos veszteséggel, a jelenlegi szakmai tapasztalatok szerint mintegy 20-25 százalék veszteséggel, de azért be lehet tárolni, és akkor ez tényleg egy működő energiamixet jelenthet egy egyoldalú nukleáris függőséggel szemben. És ahhoz az áhított szemponthoz, hogy Magyarország energiafüggetlenségét, mondjuk, egy emberöltő távlatában azért legalább lássuk, ahhoz ezek a nukleáris energián túlmenő fejlesztések, alternatív erőművi fejlesztések hozzájárulnak. És noha azt mondták önök, hogy nem tartozik az energetikához az épületfelújítás, merthogy kevés villanyáramot használnak fűtésre, azért összességében, amit korszerűsítésre általában fordítunk, ez alatt nemcsak az épületszigetelést, hanem a berendezések korszerűsítését is értem, mert ha fölújítanak egy épületet, azon belül a világítóberendezéseket, tartós elektromos használati cikkeket is érdemes felújítani, akkor összességében már eredményezhet egy relatíve kedvezőbb villamosenergia-felhasználást. Ehhez a részéhez az energiaprogramnak kívánok sok sikert a Fidesz-képviselő uraknak is. Köszönöm, elnök úr, a lehetőséget."
0,u2017-03-06-1,Opposition,-0.9853515625,2017-03-06,0.004832975100725889,"Köszönöm a szót, elnök úr. Tisztelt Képviselőtársaim! Tisztelt Ház! Miért van az, hogy Magyarországon a lakosság 10 százaléka nem tudja rendesen fűteni a lakását? Miért van az, hogy rengeteg ingatlanban nincsen fürdő, nincsen vécé, azonban a tető beázik? Miért van az, hogy minden ötödik magyarnak van lakbér- és rezsitartozása? Miért van az, hogy Magyarország a negyedik legrosszabb lakáshelyzet tekintetében az Európai Unión belül? Miért van az, hogy az elmúlt tél kezdete óta több mint 106 ezer háztartásban szünetel díjtartozás miatt az áram-, a gáz- vagy a távhőszolgáltatás? Tisztelt Képviselőtársaim! A válasz teljesen egyszerű: a magyar emberek több mint fele összességében kevesebb pénzből gazdálkodik, mint 2010-ben, mert az urizáló fideszes elit kormányzása alatt tovább növekedtek a társadalmi egyenlőtlenségek, és tovább növekedett a vagyoni különbség. Ez az emberek túlnyomó többségének rossz, de a kiválasztottaknak, az urizáló fideszeseknek, „Pénztáros” Lőrinceknek, Garancsiknak, Rogánoknak azonban jó. Tisztelt Képviselőtársaim! A Fidesz azért tartja az indokoltnál magasabbnak az energiaárakat, mert azon egyesek nyerészkedhetnek. Ezért szavazták le hat alkalommal az energiaár-csökkentésre vonatkozó javaslatainkat. És kik azok, akik ezen nyerészkednek? Emlékezhetünk az ominózus gáz-offshore botrányra, a MET és a METI ügyére, ahol 10 százaléknyi gázárcsökkentést loptak el. Ez volt az az ügyletsorozat, ahol közel 100-150 milliárd forint került az államtól offshore cégeken keresztül Orbán Viktor kötélbarátjához. Ez az az ügylet, ami még ma is folytatódna, ha a tényfeltáró újságírókkal és civil szervezetekkel együtt közösen nem leplezzük le azt. Önök most például a civileket támadják. De ide lehet sorolni a nyerészkedés körébe az Orbán-Putyin-paktumot, amelynek a Fideszhez közel álló oligarchák rendkívüli módon örülnek, illetve az orosz állam, hiszen ők nyújtják majd a hitelt. Azonban az áram drágább lesz, a beruházás nem fog megtérülni, de legalább évtizedekre eladósítják Magyarországot, és kiszolgáltatják Oroszországnak. Ezért mondjuk azt, hogy széles körű társadalmi vita után népszavazással kell dönteni az erőmű kérdésében. Tisztelt Képviselőtársaim! Ha már a nyerészkedésnél tartunk, akkor nem mehetünk el szó nélkül a Fidesz által helyzetbe hozott Hunguard Kft. ügye mellett, amely úgynevezett auditálási tevékenységet végez magyar közszolgáltató cégeknél. Ez az a tanúsítási tevékenység, amelyről a fideszes önkormányzatok által tulajdonolt közművállalatok vezetői is azt mondják, hogy teljesen felesleges, és még jó drága is. Ez az a tanúsítási tevékenység, amelyből több milliárd forintot zsebelt be a Hunguard Kft., 54 százalékos haszonkulccsal dolgozva, 600 millió forintot szedett le az állami vagy önkormányzati tulajdonban lévő közszolgáltató cégektől. Ezt mindannyiunktól szedte be, minden magyar fogyasztótól. És ez az a tanúsítási tevékenység, amely során nem zárható ki, hogy bármely érzékeny üzleti információhoz vagy ügyféladathoz hozzáférhet ez a cég. És ez az a cég, amely korábban Rogán Antal feltalálótársáé volt, most pedig kézen-közön egy offshore hátterű cég tulajdonába került. Ugye, ez az a ciprusi cég, amelynek ügyvezetője Christos Kinanis, az a botrányos üzletember, aki a panamai offshore iratokban is szerepelt. A valós tulajdonos ismeretlen, de talán önök tudják; mondják meg, ha így van. Tisztelt Képviselőtársaim! A szocialisták mindenki számára elérhetővé kívánják tenni a biztos és tisztes megélhetést. Ezért támogattunk korábban minden ármérséklő javaslatot, és ezért javasoljuk, hogy továbbra is történjen meg az energiaárak csökkentése, hiszen a nemzetközi piacon olcsóbb az energia, a magyar emberek pedig ugyanannyit fizetnek. [[13.10]] És legalább az energiatakarékossági világnapon [[Zaj a kormánypárti padsorokban.]] tegyük egyértelművé, hogy az emberek energiatakarékosságát nem a szolgáltatások elérhetetlenné tételével kell elősegíteni, ahogy azt a Fidesz teszi, hanem hatékony megoldások támogatásával, épületfelújítással, ahogyan mi javasoljuk; a nyerészkedő piócákat pedig el kell távolítani a magyar közszolgáltató cégektől. Ideje rendet tenni a közműszolgáltatások rendszerében, a közműszektorban. Kérem, hogy támogassák azokat a javaslatainkat, amelyek erre irányulnak közös jövőnként, Magyarországért. Köszönöm, hogy meghallgattak."
0,u2018-10-02-37,Opposition,-1.0,2018-10-02,0.00848256517201662,"Tisztelt Köztársasági Elnök Úr! Elnök Úr! Tisztelt Kormánypárti Képviselőtársaim! Furcsán kormányoznak önök. Önök előszeretettel hadakoznak a láthatatlan ellenséggel, miközben a Magyarországot fenyegető igazi veszélyek ellen nem túl sokat tesznek. Van, ami még rosszabb: szélesre tárják előttük az ajtót. Önök a menekülthelyzet kapcsán társadalmi, egészségügyi és gazdasági vészhelyzettel riogatnak, miközben semmit nem tesznek a valóban fenyegető klímaváltozás miatt várható társadalmi, egészségügyi és gazdasági vészhelyzet megelőzésére, illetve elhárítására.Önök már több mint nyolc éve irányítják az országot, de az Orbán-kormánynak még mindig nincs elfogadott klímapolitikája. Az első klímaváltozási stratégiát még a szocialista kormány nyújtotta be 2008-ban. Önök megpróbálkoztak egy újabb stratégia benyújtásával 2013-ban, majd azt gyorsan vissza is vonták. 2014 óta Magyarországnak nincs hatályos klímapolitikája. Nézzünk a naptárra: 2018-at írunk. 2018-ban tárgyalni a klímapolitika első teendőiről nagyjából olyan, mint ha egy égő ház közepén arról tanakodnánk, hogy egy vagy két pohár vízzel álljunk neki az oltásnak. Ráadásul van egy további rossz hírem. A klímaváltozás miatt várható veszélyeket nem lehet az önök által kedvelt módon, nemzetállami hatáskörben kezelni. A klímaváltozás ugyanis nem ismeri az országhatárokat, a globális felmelegedés nem áll meg Hegyeshalomnál. Ez azonban nem menti fel az önök kormányát a cselekvés alól, mert igaz ugyan, hogy Magyarország önmagában nem tudja megoldani a kontinens vagy a világ problémáit, de ha nem teszünk semmit, az mindenkire negatív hatással lehet. Elsősorban persze a magyar emberek számára jelent óriási rizikót az önök tétlensége. Ráadásul ebben az esetben az önök által oly sokszor hangoztatott nemzeti érdek egybeesik a nemzetközi érdekkel. Márpedig Magyarországnak az az érdeke, hogy innovatív, alacsony karbonintenzitású, magas termelékenységű gazdaságot építsen, minél előbb. Nézzük is, mik ezek a veszélyek, amelyek a klímaváltozás hatásai miatt hazánkban várhatók. A regionális klímamodellek alapján rossz világ jön Magyarországra. Az extrém forró napok száma hazánkban éves szinten már ma is eléri a két hetet. A század végére ez az időszak a duplájára nő, tehát unokáinknak csaknem egy hónapig kell majd szenvedniük a hőségtől. Mivel a társadalom elöregedőben van, és az idősek fokozottan érzékenyek a hőség pusztító hatására, ez azt jelenti, hogy 2050-ig az egyes régiókban a többlethalálozás elérheti akár a 166 százalékot. Igen, jól hallották: 166 százalékkal több ember fog a hőség miatt meghalni. Erre az egészségügy semmilyen szinten nincs felkészülve, sem infrastrukturális, sem pedig emberi erőforrás tekintetében. A mezőgazdasági termelés az aszály miatt fog visszaesni, a kontrollálhatatlanná tett kútfúrás miatt pedig addig ellocsoljuk az ország rétegvízkészletének nagy részét. A magasabb hőmérséklet miatt robbanásszerűen fognak elterjedni a klímaberendezések, ami óriási energiaigényt fog jelenteni. Talán már ebből is világosan látható, hogy Magyarországot a klímaváltozás veszélyei fokozatosan sújtják. Mindez természetesen társadalmi hatásokkal is jár. A hőség okozta többletkiadások nyomán megjelenik az energiaszegénységnek egy egészen új dimenziója: rengetegen lesznek, akik nem tudnak majd védekezni a meleg ellen. Eddig csak télen olvashattuk azt, hogy hányan fagytak meg a saját lakásukban, mert nem tudtak fűteni. Néhány évtized múlva a hőség miatti halálozásokkal lesznek tele a híradások, azoknak a neveivel, akik nem tudtak védekezni a forróság ellen. Több mint félmillió panellakás lakóit nagyon közvetlenül érinti ez a probléma. [[11.50]] De ha nem hisznek nekem, vegyék kezükbe a Magyar Tudomány szeptemberi tematikus számában megjelent tanulmányt, Málnási Tibortól, az Országos Közegészségügyi Intézet munkatársától és Bobvos Jánostól, az Emberi Erőforrások Minisztériumának osztályvezetőjétől. A tanulmány címe: A klímaváltozás egészségügyi hatásairól. Eléggé elkeserítő jövőkép rajzolódik ki előttünk. Ehhez képest mit tesznek önök, hogy ezeket a veszélyeket elkerüljék vagy legalábbis csökkentsék? Hát, nem túl sokat. Megszüntették a környezetvédelemmel foglalkozó minisztériumot. Már ez az egyik intézkedés is elárulja, hogy az Orbán-kormánynak egyáltalán nem fontos a jövő. Kormányzati szinten senki sem foglalkozik azzal, hogy az utánunk jövő generáció, a gyermekeink és az unokáink majd jól élnek-e, vagy szenvednek-e majd ebben az országban. De önök itt még nem álltak meg, mert nemcsak mulasztottak, hanem romboltak is. Számos akadályt gördítettek a megújuló energiaforrások kiaknázása elé. Leállították a szélerőművek építését, megadóztatták a napelemeket és a hőszivattyúkat. Rengeteg fát kiirtottak Budapesten és vidéken, felszámolva ezzel számos zöldterületet. A víztakarékos öntözési technológiák kiépítése helyett mindenkinek megengedték a kútfúrást, csökkentve ezzel a rétegvíz mennyiségét. Nyissák ki az ENSZ felé elküldött 2015-ös jelentésüket, amiben a 2014-ben kalkulált 52,5 millió tonna üvegházhatású gázok kibocsátásával szemben már 54,6 millió tonna kibocsátásánál tartunk, azaz 2 millió tonnával több üvegházhatású gázt bocsátottunk ki. Örömmel hallottam most a köztársasági elnöktől, hogy van remény arra, hogy számos város csatlakozik ehhez a programhoz, szeretnék erről majd bővebben is tudni. Vagy nézzük meg a megújuló energiaforrások részarányát az elektromos áramban! Magyarország a 2016-os adatok szerint a legrosszabb háromban szerepel Luxemburggal és Máltával együtt az Unión belül. Mindebből világosan látszik, hogy az Orbán-kormányt egyáltalán nem érdekli, hogy milyen lesz a jövő 30-40 év múlva Magyarországon. Önöket csak az érdekli, hogy minél több pénzt harácsolhassanak össze saját maguknak és rokonaiknak. Ezért korlátozzák a megújuló energiaforrások használatát. Mert önöknek fontosabb, hogy az orosz barátaik atomerőművet építsenek, ami nemcsak környezetromboló és veszélyes, de kétszer olyan drága módon termeli az áramot, mint a korszerű, környezetbarát technológiák. Önök pedig addig ügyeskedtek, míg az Európai Unió által adott energiahatékonysági támogatást sem a magyar családok kapták, hanem a közintézmények és a TEK. Mert önöknek fontosabb, hogy energiafüggőségben tartsák a magyar családokat, akik sok esetben a rosszul szigetelt, korszerűtlen nyílászárójú lakásaikkal az utcát fűtik. A legtöbb ember nem is tudja, hogy az Európai Unió által támogatott energiahatékonysági beruházások révén legalább 30-40 százalékkal kevesebb mehetne rezsire, a szomszédos Ausztriáról nem is beszélve, ahol másfélszer kevesebbe kerül a rezsi. Ez természetesen kormányoktól független, állandó és valódi rezsicsökkentés lenne a magyar családoknak, amit senki nem tudna visszavenni. De önök inkább támogatják a környezetromboló pazarlást, csak hogy négyévente pár forintos látszat-díjcsökkentéssel politikai haszonra tehessenek szert. Mondjuk ki nyíltan, önök, a Fidesz és a KDNP tudatosan feláldozzák Magyarország következő generációit a klímaváltozás káros hatásainak, csak hogy a jelenben még több pénzt tehessenek zsebre, és minél tovább maradhassanak hatalmon. Ennek megfelelően az önök által összeállított nemzeti éghajlat-stratégia semmilyen komoly erőfeszítést nem tartalmaz. Ez az iromány kizárólag az Európai Unió forrásaival és a globális innovációból beszivárgó lehetőségekkel számol. Semmilyen szigorú feltételt nem szab sem az ipar, sem a mezőgazdaság, sem a szállítmányozás felé, ami csökkentené az üvegházhatású gázok kibocsátását. Mi, magyar szocialisták ennél sokkal felelősségteljesebben gondolkodunk. [[Felzúdulás a kormánypártok soraiban.]] Ezért javaslunk bevezetni az Európai Szocialisták javaslatának mintájára egy strukturális éghajlat-átrendeződési alapot, amely kiemelt támogatást biztosítana azon régiók számára, amelyeket hátrányosabban súlyt a klímaváltozás. Remélem, hogy ezt a javaslatot meghallgatták. Támogatunk minden olyan innovációt, amely csökkenti hazánkban a klímaváltozás hatásait, és felvértezi hazánkat a várható negatív következményekkel szemben. Magyarországnak szüksége van innovációra, hogy gazdaságát minél könnyebben és gyorsabban energetikailag korszerűsítse. Ez az innováció nem feltétlen csak technikai jellegű, hiszen fontos lenne egy új, innovatív szemléletű generáció kinevelése is a mezőgazdaságban, az erdőgazdálkodásban, az építőiparban, a vízgazdálkodásban és így tovább. A legnagyobb fegyverünk a várható jövőbeni hőséggel szemben a kiművelt magyar emberfők sokasága. Jelenleg azonban önök inkább elüldözik a tehetséges és igyekvő fiataljainkat. Most persze bizonyára sokan azt gondolják önök közül, beszéljünk, amit csak akarunk. Az önök családja már olyan gazdag, hogy a várható bajokból nem éreznek meg semmit. Tisztelt kormánypárti Képviselőtársaim! Van egy rossz hírem: nincs az az összeharácsolt pénz, ami megvédené az önök gyermekeit és unokáit a várható klímakatasztrófától. Persze, elmehetnek az országból, benzinfaló 20 milliós BMW-vel vagy akár 17 milliárdos magánrepülőn, de a Földet nem hagyhatják el. Higgyék el, sokkal könnyebb most gondolkozva cselekedni, mint pár évtized múlva harcolni egy pohár vízért! Köszönöm, hogy meghallgattak. [[Dr. Rétvári Bence: Hol az MSZP? Dr. Fónagy János: Most kellene az MSZP-nek tapsolni, de fájdalom, nincsenek itt!]]"
0,u2020-04-20-259,OTHER,0.71044921875,2020-04-20,0.3366190493106842,"Köszönöm szépen. Tisztelt Elnök Úr! Kedves Képviselőtársak! 2009-ben az ENSZ a Föld napjává nyilvánította április 22-ét. Az elmúlt tizenegy évben számos politikai párt, számos civil szervezet és több ezer környezetvédelmi aktivista is próbálta felhívni a figyelmet a környezetünkre, természetünk megóvására, illetve a fenntartható fejlődés fontosságára, itt nálunk, Magyarországon is. [[19.10]] A Mi Hazánk Mozgalom egy olyan nemzeti radikális zöldpártnak vallja magát, amely szerint a hazaszeretet és a természetünk, környezetünk védelme elválaszthatatlan egymástól. Jómagam pedig mint a Mi Hazánk Mozgalom állatvédelmi és környezetvédelmi politikusa úgy gondolom, hogy ebben a nagyon súlyos helyzetben, a Föld napja alkalmából történő felszólalásomban sajnos ki kell térni arra a szörnyű járványra, amely megbénítja jelenleg az egész világot is. Nagyon sokféle elmélet terjeng ma a közösségi médiákban, vagy akár a világsajtóban is, sokan gondolják, hogy bizonyos háttérhatalmak voltak, akik elterjesztették ezt a szörnyű vírust. Vannak olyanok is, akik egy titkos laboratóriumból kiszökött vírusnak próbálják beállítani a koronavírust. Viszont én leginkább azoknak a biológusoknak, egészségügyi kutatóknak és szakembereknek a véleményét tudom elfogadni és a magamévá tenni, akik úgy nyilatkoznak, hogy Kínában, Hupej tartományából, a vuhani központból, a vuhani településrészből szabadult ki a koronavírus-járvány. Ezt, mint ahogy állítják ezek a szakemberek, denevérek terjesztik, denevérekben található meg ez a vírus mint elsődleges hordozó, és a különféle veszélyes, vadon élő állatok elfogyasztásával, elsősorban a tobzoska elfogyasztásával terjedt át az emberi szervezetre. Azt gondolom, hogy az utóbbi időszakban olyan sokkoló videók és sokkoló képfelvételek járták be a világsajtót, amely alapján mindenki értesülni tudott arról, hogy elsődlegesen Kínában és sajnos nagyon sok ázsiai országban fogyasztják különféle gasztronómiai hagyományokra hivatkozva vadon élő állatok különféle szerveit és húsát. Sajnos itt ki kell térni arra, hogy megdöbbentő módon bizonyos kínai tartományokban és ázsiai országokban teljességgel elfogadott a nálunk házi kedvencekként tartott kutyák és macskák elfogyasztása is. Ezeken az úgynevezett nedves piacokon százezerszámra ölik le a mai napig a kutyákat, a macskákat, különféle vadállatok nyers húsait, feldolgozott húsait szolgálják fel, kínálják eladásra. Itt a tobzoskától a denevéreken, a patkányokon keresztül, azt gondolom, mindenféle állat megfordul. Természetesen azt gondolom, hogy nemcsak európai emberként, nemcsak állatvédőként, hanem a fejlett világhoz tartozó állampolgárként mindenkinek tiltakoznia kell és el kell ítélnie az ilyenfajta tevékenységét. Annál is inkább, hiszen tudjuk, hogy nem a jelenlegi koronavírus-járvány az első olyan járvány, amely veszélyezteti az emberiséget. Itt szeretnék mindenkit emlékeztetni arra, hogy 2002 és 2004 között volt egy olyan SARS-vírusjárvány, amely lokalizálódott Kínában, illetve az ázsiai országokban, de ez is több mint tízezer megbetegedést okozott és közel ezer halálos áldozattal járt. A jelenlegi koronavírus-járványnak viszont már több mint két és félmillió regisztrált megbetegedést köszönhetünk, és sajnos elmondhatjuk azt is, hogy a halálos áldozatok száma a mai nappal, ha jól tudom, a 170 ezer főt átlépte. A különféle biológusok, a makrobiológusok jelzik, hogy abban az esetben, ha nem sikerül megállítani az ázsiai országokban a megdöbbentő vadételek fogyasztását, a kutyahúsevést, a macskahúsevést, akkor bármikor kirobbanhat majd egy harmadik ilyen járvány is. Éppen ezért a Mi Hazánk Mozgalom tiszteletteljesen azzal a kéréssel fordul a magyar kormányhoz, hogy minden olyan nemzetközi porondon, minden olyan nemzetközi fórumon, akár az Európai Unióban, akár az ENSZ különféle szervezeteiben, ahol nemzetközileg nyilvánosságot tudunk elérni, tiltakozzon Kínával és az ázsiai országokkal szemben, követelje a kutyahús és a macskahús azonnali betiltását, mindemellett követelje azt, hogy a különféle wildlife marketeknek nevezett, vadállatokat árusító piacokat azonnal tiltsák be, követeljék a nedves piacok felülvizsgálatát, és Vuhanba engedjék be a nemzetközi kutatócsoportokat. Köszönöm szépen a lehetőséget, elnök úr. [[Potocskáné Kőrösi Anita tapsol.]]"
0,u2015-09-22-74,OTHER,0.59619140625,2015-09-22,0.013001835905015469,"Köszönöm szépen, elnök úr. Tisztelt Képviselőtársaim! A Jobbik Magyarországért Mozgalom frakciójának a kezdetektől az az álláspontja, hogy az olyan stratégiai szektor, mint az energia- vagy közműszolgáltatás, állami kezekben van a legjobb helyen. Ez a fogyasztók biztonsága és az ellátásbiztonság érdekében is így van. Már a 2010-es programunkban is szerepelt ennek a stratégiai ágazatnak az állami tulajdonba történő visszavétele. Ezért támogattuk a korábbiakban is itt a parlament előtt mindazokat a törvényjavaslatokat, amelyek ezt a célt szolgálták a jelenlegi kormányzat részéről. S talán nem árulok el nagy titkot azzal, hogy nem gördítünk akadályt az egyetemes szolgáltatói engedélyek visszaadása, illetve átadása során történő hatósági engedély átruházásához szükséges törvénymódosító javaslat esetében sem. Az Első Nemzeti Közműszolgáltatóval kapcsolatban természetesen vannak aggályaink, amiket már itt számtalan alkalommal mindenféle formában elmondtunk és a jövőben is el fogunk mondani, azonban az alapfelállás, az, hogy a magyar fogyasztók megfelelő áron, megfelelő biztonsággal és megfelelő minőségben jussanak hozzá akár a villamos áramhoz, akár a földgázhoz, természetesen a Jobbik Magyarországért Mozgalomnak is ugyanúgy érdeke volna. Sajnos, ez jelen pillanatban nem teljesül minden esetben, hiszen jó néhány fogyasztóvédelmi probléma lát napvilágot a szolgáltatásokkal kapcsolatban. Csak remélni tudjuk, hogy a Nemzeti Közműszolgáltató, az állami tulajdonú szolgáltató majd ezeket a problémákat orvosolni fogja tudni. [[12.30]] Ami a konkrét törvényjavaslattal kapcsolatban kifogásunk volna, az egyik inkább egy technikai jellegű, hiszen a villamosenergia-törvény 168. § (4) bekezdése kiegészül egy j) ponttal, ahol a 91/A. §-ra hivatkozik a jogalkotó, azonban 91/A. § nem létezik sem a most hatályban levő törvényben, sem a módosításban. Ezért szeretném kérni a kormány képviselőit, illetve az előterjesztőt, hogy nézzék át, egészen konkrétan mely joghelyre kívánnak itt hivatkozni, és eszerint módosítsák a jogszabályt. A másik pedig egy sokkal konkrétabb fogyasztóvédelmi kérdés. Ugye, azt mondja ki az előterjesztés, hogy az átadás-átvételt megelőző két hónapban, illetve az azt követő hat hónapban a Fogyasztóvédelmi Hatóság nem szabhat ki bírságot, illetve kötbérfizetési kötelezettség sem terheli az engedélyest, amennyiben az engedélyesek határidőket nem teljesítenek vagy a szolgáltatás minőségének színvonalával kapcsolatos problémák merülnek fel.Most nyilvánvaló, hogy egy átadás-átvétel esetén szükség van valamilyen mértékű átállási időre, azt azonban nem tartjuk indokoltnak, hogy ez hat hónapban, illetve az átadás-átvételt megelőző két hónapban legyen megállapítva. A két hónap még úgy nagyjából rendben van, de az átadás-átvételt követő hat hónap számunkra egy kicsit hosszú időszaknak tűnik, hogy ilyen hosszú időszak alatt ne legyen kiszabható bírság a Fogyasztóvédelmi Hatóság részéről. Nyilván a fogyasztók vagy éppen a szolgáltatásra jogosultak érdekeinek figyelembevételével kell hogy megállapítva legyen egy ilyen határidő.Úgyhogy összességében azt tudjuk elmondani, hogy a fennálló új helyzetnek köszönhetően, tehát hogy egyetemes szolgáltatók vonulnak ki a magyar piacról, ahogy ezt a közelmúltban is láttuk, meg a közeljövőben is látni fogjuk, illetve adják át az egyetemes szolgáltatást a Nemzeti Közműszolgáltatónak, szükségessé teszi azt valóban, hogy egy eddig hiányos területet a villamosenergia-törvényben is szabályozzon a jogalkotó; mégpedig az engedély visszaadásának körülményeit, az ezt szabályozó hatósági eljárást, azokat az időtartamokat és hatósági határidőket, amelyeket alapvetően az eljárási törvény, a közigazgatási eljárási törvény nem vagy másként szabályoz, illetve ahol attól eltérő szabályozás szükséges.Az valóban egy másik kérdés - és itt az előttem lévő felszólalók kicsit túlnyúltak vagy túlterjeszkedtek az előttünk fekvő, szövegszerű módosító indítványon -, hogy az állam hogyan tudja ezeket az akár szolgáltatói, közműszolgáltatói, egyetemes szolgáltatói feladatait, akár más, a közműszolgáltatással, energiaszolgáltatással kapcsolatos feladatait ellátni, el tudja-e látni a lakosságot megfelelően akár földgázzal, akár villamos energiával. Itt most csak utalnék arra, hogy a nem kis pénzért visszavett állami tulajdonú gáztárolók töltöttsége milyen szinten van. Ugye, a sajtóban a napokban látott napvilágot ezzel kapcsolatban egy elemzés, ami azt mondja ki, hogy rendkívül alacsony a töltöttségi szintje ezeknek a gáztározóknak, így a fűtési szezon kezdete előtt egy hónappal körülbelül ez nem túl megnyugtató. Tehát ha már vannak ezek a gáztározóink, akkor nyilvánvalóan célszerű volna azokban olyan mértékben gázt tárolni, ami a hazai ellátásbiztonságot ezekben az egyébként rendkívül bizonytalan nemzetközi helyzetekben, időkben is lehetővé teszi. Ugye, azt sem tudjuk, hogy az Ukrajnában zajló konfliktus mikor újul ki újra, vagy Oroszország és Ukrajna között a viszony mikor mérgesedik el annyira, hogy ismét sor kerülhet esetleg a földgázvezetékek elzárására vagy a továbbított földgáz mennyiségének csökkentésére. Magyarországnak tehát mindenképpen biztosítania kell a földgázellátását. Még egyszer mondom ezt kitérőként, hiszen a villamosenergia-törvény módosításáról van szó, de nem szabad figyelmen kívül hagyni, hiszen mind villamos energia, mind földgáz tekintetében most már a Nemzeti Közműszolgáltató látja el, földgáz tekintetében most már szinte teljesen az egyetemes szolgáltatói feladatokat. Úgyhogy amellett tehát, hogy támogatjuk a törvényjavaslatot, felhívjuk a kormány figyelmét ezekre az orvosolandó hibákra vagy a törvényjavaslat szövegében, akár a kormányzat programjában, elvi cselekedeteiben lévő hiányosságokra, és kérjük, hogy ezeket vegyék figyelembe, hogy Magyarországon a magyar fogyasztók továbbra is biztonságosan, megfelelő áron és megfelelő minőségben juthassanak hozzá a villamos áramhoz, illetve földgázhoz. Az már csak a hab a tortán, vagy a közeljövő igen fontos kérdése, hogy a rezsicsökkentésre is kitérjek egy mondat erejéig, hogy mennyire lesz az tartható a közeljövőben, illetve az Európai Unió harmadik energiacsomagjával mennyire összeegyeztethető a hatóságilag szabályozott árazás, akár a villamos áram tekintetében. Hiszen ugye, az Unió folyamatosan dolgozik azon, hogy ezt a rezsicsökkentésnek nevezett hatósági árszabályozást Magyarország esetében is ellehetetlenítse, illetve az uniós jogrend alapján kivezesse a tagállamok rendelkezései közül. Ebben az esetben nyilvánvalóan felmerül a kérdés, hogyan fogja tudni biztosítani azokat az olcsó, alacsony villamosenergia- és földgázárakat a kormány, amelyeket most, jelen pillanatban a rezsicsökkentés segítségével mesterségesen tudnak lehetővé tenni, illetve piaci árakon fogja-e tudni ezeket a feltételeket biztosítani, versenykörülmények között. Illetve az a nyomott hatósági ár nem okoz-e olyan maradandó károkat akár a közműhálózat állapotában, itt a karbantartások elmaradásáról beszélek, vagy akár más egyéb formában, ami a későbbiekben kihatással lesz ezekre a szolgáltatásokra? Sok kérdés felmerül tehát a közműszolgáltatások, az egyetemes szolgáltatás kapcsán, én most ennyit szerettem volna elmondani, illetve később még a vitában, amennyiben egyáltalán sor kerül vitára a vezérszónoki kör után, majd kitérek egyéb részletekre is. Köszönöm. [[Szórványos taps a Jobbik soraiban.]]"
0,u2017-11-27-107,OTHER,0.521484375,2017-11-27,0.10377728939056396,"Köszönöm, elnök úr. Tisztelt Államtitkár Úr! Az ivóvízhez való jog az élethez és az emberi méltósághoz való joghoz kapcsolódik. 2010-ben a víz világnapján az Európai Unió megerősítette, hogy valamennyi államnak kötelessége a biztonságos ivóvízhez való hozzáférés biztosítása, amely víznek rendelkezésre kell állnia, továbbá fizikailag elérhetőnek, megfizethetőnek és elfogadhatónak kell lennie. Magyarország e téren hosszú évtizedekig élenjáró volt, és az állampolgárok ehhez való jogát az Alaptörvény is elismeri, mégis, mintha az utóbbi években az egészségesivóvíz-szolgáltatásban bizonytalanságok és új keletű problémák mutatkoznának, dacára a hangzatos, bár a végrehajtást tekintve folyamatosan halasztott programoknak és a jelentős EU-források bevonásának. Magyarország az emberi fogyasztásra szánt víz minőségéről szóló 98/83/EK irányelv alapján korábban országos ivóvízminőség-javító programot indított. Azóta sok év telt el, a határidők lejártak. A Fidesz immár harmadik ciklusban is felelőse az előrehaladásnak, de az eredetileg kitűzött célt mégsem érték el, a megvalósítás számos sebből vérzik, miközben már tovább kellene haladni az infrastruktúra halaszthatatlan rekonstrukciós feladata irányába. Még ahol nagy nehezen be is fejezték a sok milliárdos korszerűsítéseket, ott sem mindig zajlik minden tökéletesen, gondok vannak az új vízminőség körül akár technológiai, akár biológiai szempontból - Szeged, Hortobágy, Makó, Szentes vagy akár Baja és környéke. Az NFM tájékoztatása szerint is az ivóvízminőség-javító projektek kapcsán országosan 32 projektnél összesen 46 esetben állapítottak meg szabálytalanságot. Önkormányzati és víziközmű-szakemberek panaszkodnak a megvalósítás, a tenderek, alkalmazott technológiák, a közbeszerzésben kiválasztott cégek és a műszaki átvétel és ellenőrzés nemmegfelelőségéről. A lakosság pedig arról, hogy a fejlesztések végére nem színes, szagos, zavaros, élvezhetetlen vízre vágytak, de azt kapták, és sok helyen a megfelelő szolgáltatás helyett zacskós, lajtos vízzel kell beérniük. Kérdésem: hogyan folyik és hol áll az EU-források által támogatott ivóvízminőség-javító beruházások végrehajtása és ellenőrzése, a hibákat elkövetők számonkérése? Ki és miből fedezi a szükséges korrekciót, pótlólagos fejlesztések költségeit? Megállapították-e bármely kivitelező felelősségét? Mi a következménye a szabálytalanságoknak? Az EU az ivóvízminőség-javítás támogatásának feltételéül szabta, hogy a kiépített rendszerek 30 éves élettartama alatt a díjak fedezzék a szükséges pótlásokat, fenntartható legyen a rendszer. Ezt a lehetőséget azonban a díjképzés jelenlegi szabályozása és a működtetők gyakori kényszerhelyzete veszélyezteti. Ezzel a feladattal mi lesz? Várom államtitkár úr válaszát."
0,u2022-06-14-1,OTHER,-0.98974609375,2022-06-14,0.37743785977363586,"Köszönöm a szót, elnök úr. Tisztelt Ház! Jelenleg egy súlyos energiaválság közepén vagyunk, ezzel kapcsolatban nincs is vitánk a kormánnyal. Azzal kapcsolatban ugyan már nagyon is van, hogy hogyan kezeli a kormány ezt az energiaválságot, ami a hatósági ár és a függés fenntartása a kormány részéről. Itt a szénhidrogénfüggésről beszélek, vagyis továbbra sem akarnak leválni a fosszilis energiahordozókról. Ez az irány nem fenntartható, mert ami drága, ami környezetszennyező, ami súlyos biztonságpolitikai kockázatokat okoz, és ami függésbe hozza Magyarországot Kelettől és Nyugattól egyaránt, arra nem lehetne alapozni Magyarország hosszú távú energiaellátását. De az a rendszer, amit a Fidesz fenntart, nem is igazságos. Egy olyan rendszer soha nem lehet igazságos, ami a gazdagokat, az elitet is támogatja, márpedig az a rendszer a benzinárstoppal vagy a rezsicsökkentéssel, hogy a gazdagok teli tudják tankolni a terepjáróikat, vagy fel tudják fűteni a medencéiket a luxusvillában, az nem igazságos. Az elit támogatását el kéne venni, és oda kéne adni azoknak, akiknek igazán szüksége van rá, mondjuk, a rezsicsökkentés mellé vissza lehetne építeni a lakásfenntartási támogatást vagy az adósságkezelési szolgáltatást a szociális törvényben. Ezt az energiaválságot, aminek a kellős közepén vagyunk, nem lehet csak rövid távú eszközökkel kezelni. A hosszú távú megoldás az a megoldás, ami megszabadul a szénhidrogénektől, a kőolajtól, a gáztól vagy éppen a széntől, hiszen pontosan lehet tudni, hogy ezek az energiahordozók drágulnak, és a jövőben is drágulni fognak. Pontosan lehet tudni, hogy mennyire, de mennyire környezetszennyezők, rombolják az életminőségünket, egészségünket, gondoljunk csak arra, hogy éves szinten Magyarországon 10-15 ezer ember veszíti el az életét olyan betegség miatt, amit a légszennyezés okoz. Tisztelt Ház! Azok az országok lehetnek sikeresek, és azok védik meg az állampolgáraikat, akik hosszú távú megoldásokat keresnek. A hosszú távú megoldás egyértelműen az, amikor saját magunk állítjuk elő azt az energiát, amit elfogyasztunk, a megtermelt energiát pedig hatékonyan használjuk fel. Azok az országok sikeresek, és azok védik meg az állampolgáraikat, akik a megújuló energiában látják a jövőt. Ebből a szempontból Magyarország nagyon rosszul áll. Nálunk a megújulók részaránya csupán 14 százalékos. Ez messze elmarad az Európai Unió átlagától, és akkor olyan országokról, mint Dánia vagy Finnország, még nem is beszéltünk. Ebben a helyzetben az LMP-nek három aktuális, konkrét javaslata van, ami egy fenntartható, zöld jövő felé, ha úgy tetszik, a XXI. század felé mutat. Az első javaslatunk, hogy oldják fel a szélerőművek telepítésére vonatkozó tilalmat. Teljesen abszurd az, hogy egy energiaválság kellős közepén Magyarországon nem lehet újonnan üzembe állítani szélerőműveket. Érdekes módon a környező országokban ez működik, Ausztriában működik, Szerbiában működik. Talán azt gondolják, hogy Magyarországon nem fúj a szél? A második javaslatunk, hogy indítsanak mielőbb országos épületszigetelési programot. Már éves szinten 300 milliárd forintból százezer lakás, épület leszigetelését lehetne megvalósítani. Ez a valódi rezsicsökkentés, és ez egy olyan zöldmegoldás, környezetbarát megoldás, ami több tízezer munkahelyet tudna teremteni, hiszen a kis- és középvállalkozások számára jelentene folyamatos megbízási lehetőséget. A harmadik javaslatunk pedig a klímabérlet bevezetése. Meg kéne szabadulni az autóslobbi nyomásától, és azt is szeretném jelezni, hogy az olcsó benzin időszaka, korszaka lejárt. Ezt nyilván nagyon jól tudják. Benzinárstoppal csak ideig-óráig lehet elfedni ezt a problémát. A valódi megoldás egy XXI. századi zöld, fenntartható közösségi közlekedés támogatása, aminek fontos lépése a klímabérlet bevezetése. Nagyon örülök, hogy megérkezett Fürjes Balázs államtitkár úr, aki tett egy pozitív ígéretet erre vonatkozóan. Kíváncsian várjuk, mikor teljesül ez az ígéret a klímabérlet bevezetésével kapcsolatban, ami azt jelentené, hogy havi szinten néhány ezer forintból lehetne utazni Magyarországon a MÁV, a Volán vagy a BKV különböző járművein. Nagyon egyszerű a helyzet. Mi ezeket a javaslatokat kidolgoztuk, benyújtjuk. Ha a kormány ezeket támogatja, akkor legalább három lépést tehetünk egy zöld, fenntartható jövő irányába. Ha nem támogatja, akkor ismét bebizonyosodik, hogy Magyarországon a zöldpolitika ellentéte a Fidesz-KDNP. Köszönöm szépen."
0,u2020-11-19-118,OTHER,-0.99853515625,2020-11-19,0.9869847893714905,"Köszönöm, elnök úr. Csak egy gyors viszonválasz Bánki Erik képviselő úrnak, illetve némileg Nacsa képviselő úrnak is. Önök azért adták pályázat nélkül az oroszoknak ezt a projektet, vagy arra hivatkoztak, hogy egyedül az oroszok képesek a paksi bővítés projektjét megvalósítani. Majd kiderült, hogy az oroszok nem voltak erre felkészülve, és súlyos késlekedéseket szenvedett a projekt, mert az oroszok egyszerűen nem tudtak mit kezdeni ezzel a feladattal, késlekedtek.2018-ban, amikor Süli miniszter meghallgatása volt, akkor én kérdeztem, hogy mikor kerül beadásra a teljes tervezési dokumentáció, azt mondta akkor, hogy fogalma sincs, illetve még azt mondta, hogy az oroszok most tanulmányozzák a hazai műszaki környezetet. Idén be lett adva sok év késéssel ez a hatalmas nagy dokumentáció. Kérdésem az Bánki Erik képviselő úrhoz ha Szakács képviselő úr engedi, hogy figyeljen , hogy érvényesíte a kormány kötbért a Roszatom felé, az oroszok felé érvényesítünke kötbérigényt; óriási, sok ezer milliárdos projektről van szó, mennyibe fog kerülni az oroszoknak ez a késlekedés? Nagyon érdekes egyébként, hogy ilyenkor az Európai Bizottságra hivatkoznak. Mindig ilyen úgynevezett szabadságharcot folytatnak az Európai Bizottság, az Európai Unió ellen, de ilyenkor, amikor pedig ki tudnak egyezni, mondjuk, ilyen csereüzletek, meg nem tudom, milyen egyéb megfejtések kapcsán, akkor pedig az Európai Bizottság hivatkozási alap önöknek, hogy bezzeg, az Európai Bizottság hozzájárult. Én elhiszem, csak én akkor sem értek egyet a paksi bővítéssel, és azzal nem értek egyet, hogy a paksi bővítés megfelelne a magyar nemzeti érdekeknek. Nem felel meg. Ön megerősíti, hogy Pécs és Baranya, az ott élő emberek döntése vagy jóváhagyása nélkül nem lesz atomtemető. Megegyezhetünk abban is, hogy döntés már született, a kutatómunkák folynak. Ehhez több évtizedre van szükség. Önök hány milliárd forintot és hány évtizedet akarnak még várni ezzel a kérdéssel? És ki fog felelni az addig elköltött milliárdokért, annak az elköltéséért? Ki fogja ezért vállalni a felelősséget, amikor önök pontosan tudják, hogy Pécs ezt nem akarja, Pécs megyei jogú város kimondta, hogy ezt nem akarja. Miért várnak még évtizedeket, miért költenek el újabb milliárdokat, és miért veszik el az időt attól, hogy egy életképes projektet most el lehessen indítani egy újratervezéssel? Köszönöm szépen."
0,u2016-09-14-51,OTHER,-1.0,2016-09-14,0.012459568679332733,"Köszönöm szépen, elnök úr. Tisztelt Képviselőtársaim! Tisztelt Államtitkár Úr! Nagyon sajnálatos szerep, legalábbis az államtitkár úrra nézve, hogy egyfajta modern kori szélmalomharcot egyfajta modern kori Don Quijoteként kénytelen felvállalni itt a parlamentben. [[Derültség az ellenzéki pártok padsoraiból.]] Azt gondolom, a Jobbikot nem lehet azzal vádolni, hogy bármelyik irányba is elvakult energiapolitikát folytatna, akár elvakultan atomenergia-párti, akár elvakultan megújulópárti lenne. Mi próbáltuk mindig is egy egészséges konszenzussal megalkotni a saját energiastratégiánkat, amelybe a mi véleményünk szerint mind a kettő belefér. És nem is szabad szembeállítani ezt a két dolgot, ami itt megint megtörtént, és nyilván meg is fog még a vita során történni, amikor azt mondjuk, hogy aki az atomenergiát támogatja, az nem támogatja a megújulókat, és viszont. Mind a kettőnek helye van a rendszerben. Mint ahogy az is elhangzott már, hogy kellenek alaperőművek, és kellenek a megújulók is. A megújulókat természetesen ki kell szabályozni, és a megfelelő nagyságrendű szabályozókapacitásnak rendelkezésre kell állni, ezt senki nem vitatja. De emellett bizony a megújulók arányának folyamatosan fejlődnie kell. És többek között a napenergia, amit méltatott az államtitkár úr, szintén kiszabályozásra szorul, szintén nem számít alaperőműnek. E tekintetben tehát a Jobbik, én azt gondolom, mindig is következetes politikát folytatott, sőt még azt is mondtuk, hogy olyan szabályozható erőművi kapacitások is létrehozhatók, a magyar energiamixben jelen pillanatban nem vagy nagyon kis arányban szereplő kapacitások, mint a vízenergia, a vízenergia hasznosítása, ami tipikusan olyan energiaforrás, amely szabályozásra is alkalmas, hiszen szabályozható kapacitások lennének létrehozhatók. Természetesen ezt nem lehet összevetni nagyságrendileg egy 2400 megawattos atomerőművi beruházással vagy akár a mátrai lignites erőművel, de a jövő mindenképpen a megújulóké. És a jövő felé való elmozdulás azt is jelenti, hogy egyetlen olyan megújuló energiaforrást sem zárhatunk ki a körből, amely szóba jöhet jelen pillanatban Magyarországon, és amelynek van még szabad hasznosítási kapacitása, merthogy van a szélenergiának is. Ezt pontosan egy kormánymegrendelésre készült tanulmány mutatta ki, még talán 2012-ben, amely azt mondta, hogy a jelenlegi kapacitásnak a jelenlegi hálózati feltételek mellett még mintegy 3-4-szerese lehetne beépíthető teljesítményként, anélkül, hogy a magyar villamosenergia-hálózat ennek a kárát látná, és anélkül, hogy ez ne volna kiszabályozható. És ennek ellenére 2010-ben, a második Fidesz-kormány hatalomra jutásakor mégis megállt az engedélyeztetések folyamata, és azóta sem történt szélerőmű-beruházás. Az államtitkár úr említette - ha jól emlékszem, ő volt vagy a fideszes vezérszónok -, hogy voltak olyan engedélyezett területek, ahol a beruházások később nem történtek meg. És abban egyetértünk, hogy szokás volt régebben területekre megszerezni az engedélyt szélerőmű-kapacitás létrehozására, ahol a beruházás valójában nem történt meg, csak egyfajta területfoglalás volt. Ez valóban nem egy hasznos dolog. És azt még talán támogatni is tudnám egyébként a javaslatban, ami azt mondja, hogy az engedély kézhezvételét követően egy éven belül meg kell valósítani a beruházást. Ne legyenek ilyen területfoglalások; aki valóban szélerőműparkot akar létrehozni, az engedélyeztesse le a területet. De semmiféle új engedély kiadása nem történt. És ha azt mondja az államtitkár úr, hogy nem éri meg szélerőművet létesíteni Magyarországon, ezért nem valósultak meg már ezek a beruházások, arra én azt mondom, hogy akkor miért van szükség erre a törvényjavaslatra. Miért van szükség arra, hogy egyértelműen kormányzati hatáskörbe vonjuk, hogy ki az, aki a jövőben Magyarországon egyáltalán engedélyt kaphat szélenergia létesítésére, hogy mekkora kapacitásra írnak ki tendert szélerőműparkok létesítésére? Ha a piac egyébként azt mondja, hogy nem éri meg Magyarországon ma szélerőművet létrehozni, akkor ez az egész kérdés felesleges volna, és nem volna itt a parlament előtt. Én azt gondolom ezzel ellentétben, hogy igenis volna beruházói igény Magyarországon szélerőműparkok létrehozására, és ennek volna tere is és volna lehetősége, a jelenlegi teljesítménynek, a jelenlegi kapacitásnak legalább a 4-5-szörösére. És bizony a kiszabályozás kérdése nagyon fontos, és sokan példálóztak akár Hollandiával, Németországgal, Dániával. Természetesen nem lehet összehasonlítani egy tengerparton felállított szélerőműparkot, ahol szinte állandó szélteljesítménnyel, -intenzitással lehet számolni - szinte állandó -, és ki lehet használni a lehető legnagyobb mértékben ezeket a berendezéseket. Természetes, hogy mi nem fogunk soha, mint mondjuk, Dánia, 100 százalékosan szélenergiával vagy megújuló energiával üzemelni. Az Északi-tengernél a hosszú tengerpartokra telepített szélerőművek azért jóval más feltételek között működnek, mint mondjuk, Magyarországon akár a Kisalföldön üzemeltetett szélerőműparkok. De továbbra is mondom, ez nem azt jelenti, hogy a kormánynak félnie kellene a szélenergiától. Az egyik verzió ez volt, hogy azért történik a kormányzati hatáskörbe vonás, mert ezzel akarja biztosítani a kormány, hogy ne létesüljenek szélerőműparkok a jövőben sem. És a Nemzeti Fejlesztési Minisztérium is ezt erősítette meg, amikor azt mondta, hogy Magyarország energiastratégiáját további szélerőművek létrehozása nélkül is biztosítva látja. De egy másik verzió, és természetesen az ember fejében felmerül, mert a kisördög ott motoszkál, és ebben az országban élünk, és ennek a kormánynak a tevékenységét figyeljük hat éve, hogy vajon nem a kormányközeli beruházók és oligarchák tenderhez juttatása volna-e a cél. Ez már a másik véglet, én tudom, hiszen az egyik fele azt mondja, az egyik véleményünk az, hogy teljességgel meg akarja akadályozni a kormány, a másik pedig az, hogy esetleg a későbbiekben majd kormányközeli vállalkozóknak juttatni, amikor már meglesznek a feltételek, és valóban nagyobb gazdasági haszonnal lehet majd ezeket a szélkerekeket létrehozni. Nem tudjuk, hogy mit hoz a jövő. Mindenesetre most, jelen pillanatban azt látjuk, és már hat éve azt látjuk, hogy nem létesülnek új szélerőművi kapacitások, mint ahogy nem létesülnek például vízenergiával kapcsolatos kapacitások sem. Olyannyira nem, hogy még azokon a helyeken sem, mint a dunakiliti duzzasztó, ahol csupán a turbinákat kellene beépíteni hozzá, és máris villamosenergia-termelés történhetne, tehát semmiféle környezeti beavatkozással nem járna. [[12.00]] Tudomásom szerint az előző ciklusban Illés Zoltán államtitkár úr személyesen járt közben, hogy azt a már kiadott engedélyt visszavonják ezekre a turbinákra, tehát ilyen szinten ment szembe csak azért, mert vízenergiáról van szó, és azért, mert az ő filozófiája az volt, hogy ha van víz, akkor van víz, ha nincs víz, akkor nincs víz, és nem szabad duzzasztani, és nem szabad megújuló energiát termelni. Tudom, hogy Illés Zoltán távozásával némileg változott a kormány hozzáállása, és nagyon remélem, hogy legalább ezeken a helyeken, ahol tényleg nagyobb beruházás nélkül megtehető a villamos energia termelése, hozzá fog járulni a kormány, hogy ez meg is megtörténjen. Nekünk a vízenergia-termelés kapcsán is ennél nagyobb szabású elképzeléseink vannak, ami sok vitát kiváltott már itt a parlamentben, és amelyek egyébként nem is új keletű tervek, hiszen már lassan egy évszázadosak, természetesen a kor követelményeihez és a környezeti igényekhez alkalmazkodóak. Ez is azt a problémát veti fel, hogy a megújulók irányába kell elmozdulnunk, és az ország energiafüggetlenségét kell növelni. Hiszen arról van szó, hogy jelen pillanatban nagyon nagy arányú és egyre nagyobb arányú az import, hiszen a gázos erőműveink, gázmotoros erőműveink nagy része az év nagy részében nem is üzemel. Hiába épültek ki ezek a kapacitások, nem üzemelnek, merthogy nem éri meg az üzemeltetőjének bekapcsolni azokat.Valóban a piaci viszonyokat erősen torzítja az a támogatási mechanizmus, amit az Európai Unió a megújuló energiára kidolgozott, és ez elsősorban Németországnak hoz előnyöket, mivel ők gyártanak is és telepítenek is nagy számban szélenergiára alapozó berendezéseket. Ezt az árképzési mechanizmust felül lehetne vizsgálni. Én nem gondolom, hogy ennyire erősen torzítani kéne a villamosenergia-piacot egy ilyen erős támogatási mechanizmussal, és természetesen nem egyoldalúan a szélenergia irányába, viszont a megújuló energiának jelen pillanatban még igenis szüksége van támogatásra, és itt nem szabad teljesen, tisztán piaci körülményeket hagyni, hiszen a környezet védelme, a klímaváltozás elleni harc is mind azt a célt szolgálja, hogy a megújuló energiaforrásokba inkább fektessünk, mint a hagyományos, akár fosszilis alapú, akár gázmotoros erőművekbe. A kettő természetesen egy szükséges szintig megfér egymás mellett, de a cél mégiscsak az, hogy az importfüggőségünket a lehető legnagyobb mértékben csökkentsük. A másik kérdés, ami az energiaellátással és a megújuló energiákkal kapcsolatban is felmerül, a háztartási méretű kiserőművek kontra nagy energiatermelő rendszerek kérdése. Ha már ez a kérdés felmerül, akkor a Jobbik már inkább a háztartási méretű és szigetüzemű berendezések irányába mozdulna el hosszú távon. Természetesen ez egy hosszú távú stratégia, mert ehhez az egész hazai villamosenergia-rendszert kellene átalakítani, okoshálózatokat kialakítani, és alkalmazkodni ahhoz, hogy nem négy-öt nagy villamosenergia-termelő erőművünk van, hanem egyre többen háztartási szinten saját maguk termelik meg a szükséges villamosenergia-mennyiséget, akár háztartási méretű szélkerekek, napelemek, napkollektorok, földhő és az összes többi - természetesen a biomasszát is ideértve - figyelembevételével. Komplett cégek élnek meg abból - egyébként magyar cégek is -, hogy Nyugat-Európában kisebb települések számára biomassza-erőműveket építenek, ami egy-egy település villamosenergia- és hőellátását oldja meg úgy, hogy elsősorban a településen mezőgazdasági tevékenységből keletkező mezőgazdasági hulladékokra alapozzák a tüzelést. Ez a biomasszának egy jó hasznosítási válfaja. Az a kevésbé jó, ami Magyarországon az utóbbi években elterjedt, hogy vágásérett erdőket darálnak le és tüzelnek el biomassza megújuló energia címszóval. Ez irányba elindult egy változás, egy folyamat, de én azt gondolom, hogy ha Magyarországon megújuló energiáról beszélünk, túlnyomórészt még mindig azt kell azalatt érteni, hogy erdőket tüzelünk el átalakított, régi, szenes erőművekben, amiknek sem a hatásfoka nem túl jó, sem igazán megújulónak nem lehet nevezni azokat. Tehát a biomassza teszi ki ma a megújuló energia nagy részét, és ez nem feltétlenül dicsekedésre méltó. Az államtitkár úr is említette, hogy körülbelül talán 2 százalék a teljes villamosenergia-termelésben a szélenergia aránya. Ezt azért még lehetne jócskán növelni. Összefoglalásképpen még egy-két percben azt el tudom mondani, hogy a Jobbik Magyarországért Mozgalom támogatja a megújuló energiák valamennyi válfaját, támogatjuk a szélenergia-kapacitások létesítését is, és mi magunk kormányra kerülve lehetővé tennénk szélerőművek létesítését és ilyen tenderek újbóli kiírását a villamosenergia-hálózat teherviselő képességének függvényében, hosszabb távon pedig azt fejlesztve lehetne egyre inkább növelni az arányt. S természetesen, ahogy az okoshálózatok, a megújuló energiát termelő berendezések hatékonysága változik és javul, úgy lehetne egyre inkább növelni a részarányt, nem ész nélkül, és nem azonnal mindent, hanem a fokozatosság elvét figyelembe véve. De itt lesz egy elég erőteljes kapacitásigény.A következő években, egy-két évtizedben nagyon sok régi alaperőmű fog kiesni a rendszerből, és több ezer megawatt villamosenergiatermelő-kapacitásra lesz szükségünk. Ezért is fölösleges azt a harcot folytatni, hogy atomerőmű kontra megújulók, hogy az egyik kiszorítja a másikat a rendszerből, mert még a kettő együtt is kevés, még amellett is további termelőkapacitásokra volna szükség ahhoz, hogy el tudjuk látni Magyarországot villamos energiával, és ahhoz, hogy ne legyen közel 50 százalékos az importarány bizonyos időszakokban, ami egyébként, megjegyzem, hogy lengyel és ukrán szenes erőművekben megtermelt áramból származik, valamint atomerőművekben megtermelt áramból. Tehát ha környezetvédelmi szempontból, klímavédelmi szempontból gondolkodunk, akkor semmiképpen nem számít optimális megoldásnak.Még sok mindent el lehetne mondani a szélenergiával kapcsolatban, mert problémát okoz az európai energiahálózatban a német, nagy mennyiségben termelt szélenergia, az annak a problémája, illetve azért állhat elő, mert a németek nem építették ki megfelelően az észak-déli villamosenergia-hálózatukat, ezért ez a hurokáramlás nevű probléma lép fel, Lengyelországon és Csehországon keresztül történik ez meg, oda terhelik be ezt a nagy mennyiségű villamos energiát. De ez nem a megújulók problémája, ez inkább szintén egy hálózati probléma, hogy nem alkalmazkodott még a hálózat a meglévő megújulóenergia-intenzitáshoz, -mennyiséghez. Ez a következő évtizedek problémája, és ebbe igenis fejlesztési, kutatási pénzeket kellene beleölni, hogy hogyan lehet minél hatékonyabban egyrészt betárolni, másrészt kiszabályozni a megújulókból származó energiamennyiséget. A későbbiekben majd a vitában még a további érveimet elmondom. Egyelőre ennyit szerettem volna. Köszönöm szépen. [[Taps a Jobbik soraiban.]]"
1,u2019-06-11-77,Fidesz-KDNP,0.978515625,2019-06-11,0.9867514371871948,"Köszönöm szépen, elnök úr. Tisztelt Országgyűlés! Tisztelt Képviselő Úr! A Fidesz-KDNP-kormány kiemelt célja a hazai közúthálózat fejlesztése, a meglevő hálózati elemek magas színvonalú üzemeltetése és karbantartása. A magyar gazdaság stabil és tartósan jó teljesítménye, az Európai Unió legnagyobb gazdasági növekedése lehetővé teszi, hogy Magyarország jelentős közútfejlesztési programot valósítson meg.Az útprogram a magyar emberek és a vállalkozások, a hazai gazdaság számára gyors ütemben bővülő, folyamatosan emelkedő szolgáltatási színvonalú közúthálózatot biztosít. Ezzel hozzájárul a gazdaság további fejlődéséhez és a magyar családok életminőségének javulásához. [[15.40]] A kormány az útprogramban mintegy 3200 milliárd forintot fordít közútfejlesztésre 2016 és 2024 között. A teljes forrásmennyiség nagyobbik hányada, 1800 milliárd forint hazai forrás. A program keretében a meglévő közúthálózat mintegy 1000 kilométernyi új és fejlesztett szakasszal bővül. A kormány stratégiai célja, hogy bekösse a megyeszékhelyeket, a nagyobb városokat, forgalmasabb ipari parkokat, gazdasági térségeket a hazai gyorsforgalmi hálózatba, az autópályák, autóutak elérjék az országhatárt, valamint Magyarország bármely pontjáról 30 percen belül elérhető legyen egy négysávos útszakasz. A következő években magas szintű közúti kapcsolatot kap Békéscsaba, Eger, Kaposvár, Salgótarján, Sopron, Szolnok és Zalaegerszeg. A nagyvárosok és a legszűkebben értelmezett vonzáskörzetük mintegy 665 ezer lakójának közlekedési helyzete ugrásszerűen javul az előttünk álló időszakban. Még az idén átadunk mintegy 200 kilométer új gyorsforgalmi és főutat, többek között az M44-es gyorsforgalmi út Tiszakürt-Kondoros közötti szakaszát, az M4-es Üllő és Cegléd közötti szakaszát, Zala megyében az M70-es négysávos bővítését, amellyel teljes értékű autópálya-kapcsolat jön létre Budapest és Ljubljana, a magyar főváros és a szlovén Adriai-tengerpart között. Jövőre további 225 kilométer gyorsforgalmi és főút készül el. A közlekedési hálózatok folyamatos bővítése mellett a kormány kiemelt feladatának tartja a meglévő elemek folyamatos, magas színvonalú üzemeltetését és karbantartását. Ennek érdekében 2016 és 2020 között összesen 400 milliárd forint költségvetési forrást biztosítunk a közútkezelő számára a közúthálózat működtetési feladatainak színvonalas ellátásához, a balesetmentes közlekedés feltételeinek megteremtéséhez. Az erre a célra a mindenkori éves büdzsében betervezendő kötelezettségvállalás mértéke a kiinduló 60 milliárd forintos szintről fokozatosan több mint másfélszeresére fog nőni. Hazai forrásból elindítottuk a komplex útfelújítási programot, amelynek első két ütemében 175 milliárd forintból újulnak meg útszakaszok az ország minden részében, összesen 1500 kilométeren. Elértük, hogy az alacsonyabb rendű országos közutak korszerűsítését uniós forrásból is támogathassuk a terület- és településfejlesztési operatív programban 54 milliárd forinttal. E két programban csak a tavalyi évben összesen 1000 kilométernyi útszakasz rekonstrukciója történt meg. A kormány döntése szerint a „Magyar falu” programban idén 50 milliárd forint áll rendelkezésre főként a vidéki bekötő- és összekötő utak korszerűsítésére. A program első ütemében a tervek szerint 430 kilométernyi útszakasz újul meg. Összegezve tehát kijelenthető, hogy a kormány a magyar emberekkel közösen elért, kiemelkedő gazdasági eredményekre támaszkodva mindent megtesz a közúthálózat folyamatos fejlesztése és magas színvonalú üzemeltetése érdekében. Kérem válaszom elfogadását. [[Taps a kormánypártok padsoraiból.]]"
1,u2016-12-08-1,Fidesz-KDNP,0.87744140625,2016-12-08,0.2872340679168701,"Köszönöm a szót, elnök úr. Tisztelt Ház! Tisztelt Képviselőtársaim! Olyan törvényjavaslat benyújtására kerül ma sor, amely, azt gondolom, hogy az elmúlt évek eredményeire épít és a következő évek lehetőségeivel számol. Az elmúlt években a magyar gazdaság olyan pályára állt, amely joggal tölt el valamennyiünket bizakodással. A magyar gazdaság stabil növekedési pályára került. Ez a növekedés lehetővé tette azt, hogy a gazdaság 2-3 százalék közötti stabil növekedési pályán legyen. Ennek a növekedésnek a forrásai elsősorban az ipar, a feldolgozóipar, a mezőgazdaság jó teljesítménye volt. A szolgáltató szektorok teljesítménye is az elmúlt években kitűnően alakult. Ha megnézzük ezen belül a beruházások alakulását, akkor a magyar gazdaság 2013 után kijött abból a gazdasági válságból, amelybe a 2008-as világgazdasági válság után került. A külgazdaság, az export teljesítménye kifejezetten bizakodásra ad okot. Ha csak az eddigi 9-10 hónap adatait nézzük meg, amelyek már rendelkezésünkre állnak ebben az évben, akkor az látható, hogy a magyar gazdaság exportoldalról is növekedési pályán van, hiszen amíg 4 százalék fölött növekedett az exportteljesítményünk, addig csak kisebb mértékben, 3,9 százalékkal nőtt az import, vagyis a magyar gazdaság, a magyar külkereskedelem egy többletes pályán van. Ez azt jelenti, hogy szeptember végéig mintegy 7,7 milliárd eurónyi többlete volt a magyar külkereskedelemnek. Ha megnézzük az államháztartás mutatóit, ez is azt mutatja, hogy ez a növekedés egyszerre stabil és egyszerre teremtette meg az államháztartás konszolidációját, hiszen amíg a korábbi években, 2010-et megelőzően kifejezetten nagy és az Európai Unió által is szankcionált hiánymértéket értünk el, nem tudtuk tartani a szükséges és előírt feltételeket, követelményeket, ennek volt a következménye az, hogy túlzottdeficit-eljárás alá került Magyarország, addig az elmúlt években most már stabilan 3 százalék alatti a hiány mértéke. A tavalyi esztendőben ez 1,6 százalék volt csak. Jó okunk van azt feltételezni, hogy ebben az évben is 2 százalék körüli hiányszint fog kialakulni, és az államadósság mértéke is lépésről lépésre csökkent, hiszen amíg 2010-ben, 2010 májusában ez a bruttó hazai termék 83 százaléka volt, addig ez a szint 74,6 százalékra csökkent a tavalyi év végén. Hozzá kell még mindehhez tennem, hogy természetesen a gazdaság bővülése magával hozta a munkahelyek számának növekedését is. A munkahelyek jelentős mértékben nőttek, hiszen 695 ezerrel többen dolgoznak ma az országban, mint hat évvel ezelőtt. A munkanélküliségi ráta mértéke a korábbi közel majdnem 12 százalékos mértékről - 11,8 százalék volt 2010-ben - 5 százalék alá csökkent, ami azt jelenti, hogy a legutóbbi statisztikai hivatali adatok szerint 4,7 százalék volt a munkanélküliek száma. Tehát közelítjük azt a határt, amikor már a teljes foglalkoztatottságról lehet beszélni, arról a szintről, amikor - igen, és ezt tapasztalhatjuk is - a gazdaságban néhány szektorban egyre inkább az átmeneti munkaerőhiány és nem a munkaerő-felesleg lesz jellemző. Tehát örömteli hír, hogy a kormánynak az a célja, hogy egyszerre csökkenjen az adósság szintje, ugyanakkor növekedjen a munkahelyek száma az országban, ez teljesült, és jóval többen dolgoznak ma Magyarországon, mint néhány évvel ezelőtt. Ez a foglalkoztatási szint együtt járt a keresetek növekedésével is. Évről évre jelentősen nőttek a reálkeresetek. Ebben az esztendőben - szeptember végi adataink vannak meg egyelőre - 7,6 százalékkal nőttek a nettó reálkeresetek mindenféle különösebb kormányzati rásegítő intézkedés nélkül, ami azt jelenti, hogy a gazdaság bővülése együtt járt azzal a bérnövekedéssel is, amelyre mindannyian számítunk, hiszen akkor van értelme a gazdasági lépéseinknek és cselekvéseinknek, ha - egy kicsit profánul fogalmazva - az emberek is jobban élnek; tehát mindenki egy kis lépést tehet előre, mindenki érzékelheti azt, hogy a gazdasági növekedés nem egy öncél, nem azért van, hogy a makroszámokban gyönyörködjünk, hanem azért van, hogy biztonságosabban, stabilabban tudjuk tervezni a jövőt, a keresetek növekedésével pedig az embereknek legyen lehetőségük arra, hogy akár megtakarítsanak, akár pedig a fogyasztásukat bővítsék. Így érkezünk el ahhoz a választóvonalhoz, amelynek a mostani törvényjavaslat beterjesztése az egyik logikus lépése. Ez a választóvonal pedig ott húzódik, hogy lehet-e és kell-e a magyar gazdaság további növekedését az olcsó munkabérre alapozni. Ha megnézzük a számokat, akkor azt látjuk, hogy miközben a magyar gazdaság teljesítménye akár egy főre vetítve, akár összesítésben is az Európai Unió átlagának durván a kétharmada, azonközben az látható, hogy a munkabérek csak jóval szerényebb mértékben növekedtek az elmúlt években. A jövedelemszint körülbelül az uniós átlag 35-40 százalékára tehető. Mi tehát azt mondjuk, hogy a magyar gazdaságban megvan az a potenciál és lehetőség, hogy most egy kicsit hosszabb távra tekintsünk előre. Megvan az a lehetőség, hogy a bérek gyorsabb ütemű felzárkóztatására kerüljön sor, és gyorsabb ütemű emelésére kerüljön sor. Természetesen mindezeknek együtt kell járnia azzal, hogy a gazdaság hatékonysága és teljesítménye lehetőség szerint ne essen vissza. Tehát szükségünk van arra, hogy miközben gyorsabban emelkednek majd a bérek, láttuk, hogy ebben az évben is közel 8 százalékos reálbér-növekedés valósult meg eddig, azonközben az innováció, az oktatásfejlesztés, a hozzáadottérték-lánc növelése, az oktatásra szánt költségek bővítése történjen meg, tehát a humán tőkébe való befektetés, beruházás és a teljesítmény szorosan kapcsolódjon össze. Ebből a kiindulópontból ült le a kormány tárgyalni azokkal a szociális partnerekkel, amelyekkel minden év végén évről évre, rendszeresen a következő évek bérváltozásairól meg kell állapodni. Nem elsősorban a kormánynak - ezt hadd tegyem hozzá, a kormány csak úgymond moderálja ezt a tárgyalást -, a munkáltatóknak és a munkavállalóknak kell megállapodni ezeknek a béreknek a növekedéséről. Ha és amennyiben ez nem történik meg, akkor nyilván a kormány itt belép és megpróbálja befolyásolni az eseményeket olyan értelemben, hogy megállapodás szülessen. Most azt kell önöknek mondanom, hogy egy nagyon fontos lépést tudtunk tenni, hiszen úgy ültünk neki ebben az évben ezeknek a tárgyalásoknak, hogy ismerve a gazdaság jó és stabil helyzetét, ismerve az államháztartás konszolidált és biztonságos alapjait, azt mondtuk, hogy egy hosszabb kitekintésű, legalább hatéves keretemegállapodás szülessen, és ennek a keretmegállapodásnak legyen része az is, hogy nemcsak a bérekről tárgyalunk, hanem a hatékonyságról, a termelékenységről, vagy amit most divatos szóval versenyképességnek neveznek, erről a területről is essék szó. [[9.10]] Történelmi tehát az a megállapodás, amit a partnereinkkel meg tudtunk kötni, hiszen nemcsak a bérekről tudtunk megállapodni, hanem meg tudtunk állapodni olyan hatékonyság- és versenyképesség-növelő lépésekről is, amelyekre az elmúlt 26 évben nem került sor. Egy hatéves bérmegállapodást kötöttünk, és ebben a hatéves bérmegállapodásban az is, azt kell mondanom, kuriózum, hogy nemcsak a következő évről állapodtunk meg, hanem egészen a 2022-ig tartó időszakról. Még egy dolgot hozzá kell tennem, hogy a szociális partnerek képesek voltak arra, hogy az apró-pici saját érdekeiken is felülemelkedjenek, és átérezték azt, hogy most van arra történelmi lehetőség akár a világgazdaság, akár az európai gazdaság stabilabb, tervezhetőbb, kiszámíthatóbb körülményei közepette, hogy ez a megállapodás tető alá kerüljön. Így tehát mindenki elfogadta ennek a megállapodásnak a kereteit. Tudom, hogy a mai nap még sok vita lesz majd ezekről, de azért nem árt felidéznem, hogy a Független Szakszervezetek Demokratikus Ligája, a Magyar Szakszervezeti Szövetség, a Munkástanácsok Országos Szövetsége mint a Versenyképességi Konzultációs Fórum állandó munkavállalói tagjai írták alá ezt a megállapodást. A munkáltatói oldalról az Általános Fogyasztási Szövetkezetek és Kereskedelmi Társaságok Országos Szövetsége, a Munkaadók és Gyáriparosok Országos Szövetsége, valamint a Vállalkozók és a Munkáltatók Országos Szövetsége szignálta le az aláírásával. Tehát minden szociális partner támogatta ennek a megállapodásnak a megkötését. Ezért persze lehet azt mondani, hogy itt még ezen változtatni kéne, ott még ezen módosítani kéne; de azt kell mondanom, hogy a partnereinkkel közösen jutottunk egy jó kompromisszumra, és akár a munkaadói, akár pedig a munkavállalói oldalról ez támogatást kapott. Sőt, kiegészült olyan aláírókkal is, amelyek tanácskozási joggal vettek részt ezen az egyeztetésen. A Magyar Kereskedelmi és Iparkamara, a Stratégiai és Közszolgáltató Társaságok Országos Szövetsége, a Szakszervezetek Együttműködési Fóruma, valamint az Értelmiségi Szakszervezeti Tömörülés képviselői írták alá ezt a megállapodást. Miről szól ez a megállapodás? Tisztelt Ház! Tisztelt Képviselőtársaim! Arról szól, hogy tartunk egy fontossági sorrendet. Hiszen a fontossági sorrendbe beletartozik az, hogy az értékalkotó munkának eredményének kell lennie, tisztességes bérnek, tisztességes jövedelemnek kell a munkavállalókhoz megérkeznie annak érdekében, hogy a munkaerejüket, a humán tőkét napról napra újra tudják termelni. Ezért állapodtunk meg abban, hogy a következő hat évben több lépéssorozatban, több lépéssel együtt jelentős mértékben csökkentjük a munkáltatói közterheket. Ennek első része, amelyik itt fekszik önök előtt és elfogadásra vár, a társasági adó szintjét, valamint a munkáltatói járulékok szintjét érinti. Mi van ebben a megállapodásban konkrétan? A társasági adó szintjét csökkentjük, egységesen 9 százalékos mértékre. Ez azt jelenti, hogy a korábbi 19 és 10 százalékos adókulcsok 9 százalékra fognak csökkenni. Tehát akár kisvállalkozó, akár közepes méretű vállalkozásról van szó vagy nagyvállalkozásról, mindenkit kedvezőbb helyzetbe hoz ez az adócsökkentés. Mi, ahogy mondtuk is 2010-ben, ez a kormány az adócsökkentés kormánya. Adót akarunk csökkenteni, a terheket akarjuk csökkenteni azért, hogy könnyebb legyen vállalkozni, könnyebb legyen munkát vállalni, és a jövedelemből pedig több maradjon az embereknél. Itt szeretném mindenképpen hangsúlyozni azt, hogy ez a kulcscsökkentés a kis- és középvállalkozói körben mintegy 30 milliárd forintot fog ott hagyni, a nagyvállalkozói körben nyilván többet. De hiszen ők adják azért az adóbefizetések jelentős részét, és ez, azt gondolom, hogy arányaiban így megfelel annak a várakozásnak, amit ettől a lépéstől vártunk. Ez mindenkinek segíteni fog, és párhuzamosan ezzel pedig a járulékkulcsokat is jelentős mértékben csökkentjük. Azt vállalta a kormány, hogy beterjeszti a parlamentnek, és elfogadásra javasolja, hogy a következő évre a munkáltatói járulékok szintje a mostani 27 százalékról 22-re csökkenjen, majd pedig 2018-ra vonatkozóan 22-ről további 2 százalékponttal, 20 százalékra csökkenhessen. Itt a kormány vállalta azt is, hogy ha 2017-ben egy magasabb bruttó bérnövekedés valósul meg, akkor kezdeményezzük majd ennek még a módosítását, és egy további fél százalékponttal csökkenteni fogjuk, tehát egészen 19,5 százalékra a munkáltatói járuléknak a szintjét. Azt gondolom, hogy ez egy nagyon komoly, egy nagyon jelentős változás lesz, hiszen ez a járulékteher-csökkenés egy régi kérése volt akár a kisvállalkozóknak, akár a közepes vagy nagyvállalkozóknak. Ez jelentősen elő fogja segíteni, hogy az így megmaradó és ott maradó jövedelmet akár bérnövekedésre, béremelésre, a jobban dolgozók, a szakmunkások megtartására vagy pedig további beruházásra és fejlesztésre tudják fordítani. További lépésként 2019-től pedig 2-2 százalékponttal évente csökkenni fog a munkáltatói járulék szintje. Tehát amennyiben a kereslet növekedése egy 6 százalékos mértéket meghalad, akkor a kormány vállalta, hogy ezekben az években összesen tehát 8 százalékponttal, minden évben 2-2 százalékpontot csökkentve tovább fog csökkenni a járuléknak a szintje. Ezzel Magyarország eléri azt, hogy egy nagyon komoly adóteher- és járulékteher-csökkenés fog bekövetkezni. Mindezek mellett a munkáltatói oldal és a kormányzati oldal is vállalta, hogy a bérek összege pedig növekedni fog. Erről is szóljunk még néhány szót. A minimálbérnek a szintje 15 százalékkal jövőre, majd azt követően 2018-ban 8 százalékos mértékben fog növekedni. Az úgynevezett garantált bérminimum vagy szakmunkás-bérminimumnak is nevezett összeg pedig 25 százalékkal növekszik jövőre, és 2018-ban pedig további 12 százalékkal. Ezek a bérintézkedések, bérnövekedések megteremtik annak a lehetőségét, hogy valóban a következő hat év távlatában mintegy 40 százalékos reálkereset-növekedés valósuljon meg Magyarországon. Még egyszer hangsúlyoznom kell: mind a munkavállalói, mind a munkáltatói partnerek ezt a megállapodást elfogadták. Jó esélyt és reményt látnak ők is arra a kormányzattal együtt, hogy ez a bérnövekedés, ez a béremelkedés megvalósuljon, és mindez ne járjon a hatékonyság, a versenyképesség romlásával együtt. Tisztelt Képviselőtársaim! A törvényjavaslat még további módosításokat, kisebb jellegű módosításokat is tartalmaz. Ezekre most idő hiányában nem kívánok kitérni. Azt kérem önöktől, hogy ezt a megállapodást, ezt a hatéves bérmegállapodást támogassák, fogadják el, hiszen egy nagyon komoly tárgyalássorozat végén sikerült ezt a megállapodást megkötni. Minden szociális partner támogatja. Bízom abban, hogy önök parlamenti képviselőként is hozzá fognak ehhez járulni. Köszönöm a figyelmet. [[Taps a kormánypártok soraiból.]]"
1,u2017-05-17-3,Fidesz-KDNP,0.85546875,2017-05-17,0.9871968626976013,"Köszönöm, elnök úr. Tisztelt Ház! Tisztelt Elnök Urak! Hölgyeim és Uraim! A 2018. évi költségvetés a munkából élők költségvetése, amely minden magyar ember számára megteremti annak a lehetőségét, hogy ismét tehessen egy lépést előre a saját életében. A polgári kormány ezért továbbra is elkötelezett a munkahelyteremtés ösztönzése, a családok európai viszonylatban is példaértékű támogatása, valamint Magyarország külső és belső biztonságának erősítése mellett. A jövő évi büdzsé, követve a korábbi évek fiskális politikáját, a kiszámíthatóság, a biztonság, a fejlődés értékein alapszik. A mögöttünk álló időszak strukturális átalakításának pozitív hatásait jól tükrözik a kormány gazdaságpolitikájának következő eredményei. A 2018. évi esztendő is olyan lehet, amelyben az uniós átlagot meghaladóan továbbra is stabil és fenntartható pálya mentén növekszik hazánk gazdasága. Magyarország 2010 óta nyújtott teljesítményét, fegyelmezett költségvetési politikáját, az államadósság csökkenő pályára állítását a nagy nemzetközi szervezetek is elismerik, többek között a hitelminősítők. Tavaly ezért került hazánk a befektetésre ajánlott kategóriába. A piac szerint persze ez már régóta így volt, de örülünk annak, hogy most már a hitelminősítők is hasonlóképpen látják. A magyar gazdaság dinamikus bővülésének megerősítése érdekében a 2018. évi költségvetés középpontjában a bérfelzárkózás és a vállalatok hatékonyságjavító törekvéseinek párhuzamos ösztönzése áll. A kormány célja, hogy Magyarországon mindenkinek megérje dolgozni, és az emberek elsődlegesen munkajövedelemből biztosítsák a megélhetésüket.Tisztelt Képviselőtársaim! Engedjék meg, hogy az önök előtt lévő törvényjavaslat ismertetése előtt röviden visszatekintsek az előző évek azon főbb gazdaságpolitikai eredményeire, amelyek alapul szolgáltak ennek a 2018. évi költségvetésnek a tervezésekor egy modern, XXI. századi, versenyképes gazdaság és társadalom építéséhez. A magyar gazdaság növekedési pályája a 2013-as fordulat óta stabil és kiegyensúlyozott. 2014-ben 4 százalékkal, 2015-ben 3,1 százalékkal, tavaly pedig 2 százalékkal bővült a bruttó hazai össztermék. Különösen kedvezőnek tartjuk, hogy 2016-ban az uniós források jelentős elmaradása ellenére is az európai uniós átlag feletti volt a magyar gazdaság teljesítménye, amihez a legtöbb ágazat pozitívan járult hozzá. [[8.10]] Ennek hátterében pedig nem hitelek és nem az eladósodás növekedése áll, amit egyértelműen bizonyít, hogy az egyensúlyi mutatók is kedvezően alakulnak: 2016-ban a külkereskedelem többlete megközelítette a 10 milliárd eurót, az államháztartás előzetes hiánya 1,68 százalékra teljesült, míg az államadósság mértéke 74,1 százalékra mérséklődött. Tehát ellentétben a 2000-es évek közepével, amikor a hitelfelvétel vagy a privatizációs bevételek szolgáltak a gazdaság növekedéséhez alapul, a magyar gazdaság ma egy olyan pályán van, amely nem a kockázatokat növeli, hanem ezeket éppen ellenkezőleg, csökkenti, és közben növekszik jobban, mint az Európai Unió átlaga. A mögöttünk hagyott időszak nagy eredménye tehát, hogy növekedő pályára állítottuk a gazdaságot, miközben végleg megszabadultunk az IMF-től és az Európai Bizottságtól felvett hitelek terheitől. Éppen ezért közös érdekünk, hogy a közszolgáltatások költségét az állam hitelfelvétel nélkül, a működési bevételeiből finanszírozza, azaz csak annyit fordítsunk az állam működtetésére, amennyi az állam bevételeiből fedezhető. Így tehát, tisztelt képviselőtársaim, a 2018-as költségvetés is abban a szerkezetben készült, ahogy azt a korábbi években megtettük, az állam működése tekintetében megvalósul a nullás költségvetés, hiszen csak annyit fordítunk a kiadásainkra, ami a bevételből van, az összes többi beruházás és fejlesztés. Ez egyúttal azt is jelenti, hogy kizárólag a hazai és az uniós fejlesztési forrásoknál tervezett hiányt a kormány, ami az egészségesen fejlődő gazdasági környezet megteremtéséhez járul hozzá. [[Tállai András tüsszent.]] És ez igaz is, egészségére, képviselő úr! A polgári kormány szakpolitikai intézkedéseinek középpontjában a családok megerősítése, a munkából élők helyzetének javítása, a munkaalapú társadalom megteremtése, valamint a magyar emberek biztonságának megőrzése áll. A családpolitika alapja a gyermekvállalás ösztönzése és a gyermeknevelés támogatása. Ennek jegyében az Európában is kedvező, 15 százalékos személyijövedelemadó-kulcsnak és az egyedülálló családi adórendszernek köszönhetően, mára közel egymillió családnál marad több pénz. A családalapítás és a házasságkötés támogatása érdekében az első házasok adókedvezményre jogosultak, ami 2017-től a családi kedvezménytől függetlenül vehető igénybe. Mindemellett az otthonteremtési programmal 10 millió forinttal járul hozzá a kormány, hegy a magyar családok saját otthonhoz juthassanak, ha három vagy több gyermeket nevelnek, illetve vállalnak, miközben a lakásépítésre vonatkozó áfa mértékét a korábbi 27 százalékról 5 százalékra mérsékeltük. Nemcsak a családok, hanem mindenki pénztárcáját érinti a legfontosabb élelmiszerek - 2016-tól a sertéshús, 2017-ben a tej, baromfi és tojás - áfacsökkentése 5 százalékra. Ezenfelül az éttermi étkezés és az internet áfáját is csökkentette a kormány, első körben 2017-re 18 százalékos mértékűre. Kiemelt célunk, hogy a segélyalapú gazdaságot munkaalapú gazdaság váltsa fel, azaz mindenkinek megérje dolgozni. Az eddig elért foglalkoztatáspolitikai eredményeink önmagukért beszélnek: 4,5 százalékos a munkanélküliségi ráta, és már 4 millió 350 ezer felett van a foglalkoztatottak száma, ami azt is jelenti, hogy a rendszerváltás óta nem dolgoztak ennyien Magyarországon. 2010-hez képest 700 ezerrel több embernek van munkája. A magyar gazdaságnak egyúttal olyan pályára kell átállnia, amelyen nem az olcsó munkaerő a versenyképesség alapja, hanem a hatékonyság. A kormány gazdaságpolitikája ezt a célt tükrözi, intézkedéseivel pedig ennek megvalósítását kívánja elősegíteni. Ennek érdekében született meg a tavaly novemberi hatéves adócsökkentési és bérnövelési megállapodás, amely egyszerre jelenti a bérfelzárkózást, illetve a vállalkozások adóterheinek és járulékterheinek a mérséklését. A bérmegállapodás alapján idén Európában az egyik legalacsonyabb szintre, 9 százalékra csökkent a társasági adó kulcsa, miközben a minimálbér 15 százalékkal, a szakmunkás-minimálbér, a garantált bérminimum pedig 25 százalékkal emelkedett. A munkáltatót terhelő szociális hozzájárulási adó pedig 27-ről 22 százalékra csökkent. Eközben már 50 hónapja tart a reálbérek növekedése, és 2017 első két hónapjában 10,3 százalékkal emelkedtek a keresetek. A magasabb keresetek kedvezően hatnak az országon belüli mobilitásra, csökkentik a külföldi munkavállalás vonzerejét. Ez a közfoglalkoztatásból a nyílt munkaerőpiacra való visszatérésre is ösztönzőleg hat, ami a hazai gazdaság munkaerő-tartalékának áramlását segíti elő. Tisztelt Képviselőtársaim! A kormány nyugdíjpolitikájának lényege, hogy a nyugdíjasok is kedvezményezettjei legyenek a hazai gazdasági folyamatok alakulásának. 2010-ben a kormány azt ígérte, és azt az ígéretet tette, hogy évről évre megvédi a nyugdíjak reálértékét, vagyis megőrizzük azok vásárlóerejét. Ennek köszönhetően 2011 és 2016 között a nyugdíjak átlagos vásárlóereje átlagosan több mint 23 százalékkal nőtt a tartósan alacsony inflációnak köszönhetően, és a vásárlóerejük pedig 10 százalékkal javult. Amennyiben a várható infláció az emelés mértékét meghaladja, a nyugdíjasok kompenzációra számíthatnak. Évről évre ezt a gyakorlatot követtük, és ennek köszönhető az, hogy veszteség soha nem érheti a nyugdíjasokat, kompenzálni kell az infláció alakulása miatt őket. Ha a magyar emberek biztonságának megteremtéséről és fenntartásáról van szó, a kormány számára nincs kompromisszum. Tehát eddig és ezt követően is minden szükséges intézkedést megtettünk, és megteszünk az ország külső fenyegetéseivel szemben. A magyar emberek biztonságát a megerősített jogi és fizikai határzárral, illetve a rendőrség és a honvédség folyamatos fejlesztésével biztosítjuk. Az előbbiekben kiemelt intézkedések - amelyek minden magyar ember, család, vállalkozás számára biztonságot, kiszámíthatóságot, valamint érdemi előrelépést jelentenek - iránytűként szolgáltak a jövő évi költségvetés tervezésekor. Tisztelt Képviselőtársaim! Engedjék meg, hogy e rövid visszatekintés után áttérjek a 2018. évi költségvetésitörvény-javaslat bemutatására. A jövő évi büdzsé a célkitűzéseket és a legfontosabb intézkedéseket tekintve nem tér el a korábbi évek céljaitól, továbbra is a stabilitás megőrzésére, az államadósság csökkentésére, az államháztartási hiány alacsonyan tartására, valamint a bővülő foglalkoztatásra és a növekvő gazdasági teljesítményre épít. Immár harmadik esztendeje gyakorlat a tisztelt Ház számára, hogy fél évvel korábban ismerheti meg minden érintett, a családok, a vállalkozások, az állami intézmények a következő évre tervezett intézkedéseket, azok hatásait, illetve a saját mozgásterüket. A tavaszi költségvetési tervezés egyértelműen bizonyított, és szakpolitikai tekintetben is beváltotta a hozzá fűzött reményeket. A nyár elejére pedig ismét elfogadott költségvetéssel rendelkezhet az ország, ami a kiszámíthatóságot és a tervezhetőséget erősíti. Mivel a költségvetés tervezése párhuzamosan zajlott Magyarország konvergenciaprogramjának készítésével, így most is megvalósult a két dokumentum időbeli és tartalmi összhangja. A kedvező fiskális és reálgazdasági folyamatoknak köszönhetően a költségvetés 2018-ra 4,3 százalékos gazdasági bővüléssel és 2,4 százalékos hiánnyal számol, 3 százalékos infláció mellett. A 2018. évi költségvetés tervezésekor figyelembe vett makrogazdasági prognózisban a kormány a magyar gazdaság fenntartható és stabil növekedésével számol, ami a jegybank céljainak is megfelelő inflációs környezettel párosul. Itt szeretném megemlíteni, hogy ezt a tervezést alátámasztja az idei évre tervezett és megvalósuló folyamatok alakulása is. A Központi Statisztikai Hivatal éppen tegnap publikálta a gazdasági növekedés legfrissebb számait. A magyar gazdaság az első negyedévben 4,1 százalékkal növekedett, ami mindenképpen megalapozza azt, hogy akár az idei évre, akár a jövő évre is ilyen mértékű növekedéssel számoljunk. [[8.20]] Tisztelt Képviselőtársaim! Mindemellett közös terhünk, az államadósság bruttóhazaitermék-arányos mérséklődése is folytatódik. Az uniós módszertan szerinti adósságmutató 70,5 százalékra csökken, ez másfél százalékponttal lesz alacsonyabb a 2017. évinél. Tehát itt sem történik meglepetés. Az elmúlt hat esztendőben folyamatosan csökkentettük az államadósság mértékét, a gazdasági növekedés tehát nem hitelből valósul meg, mint a korábbi években, 2010 előtt, hanem épp ellenkezőleg, az adósság csökkenésével jár együtt, és ezen a jövő évben sem kívánunk változtatni. Jövőre számos szakpolitikai területnek jut többletforrás az előző évekhez képest. Engedjék meg, hogy ezekből is néhányat kiemeljek. Oktatásra az idei évhez képest 81 milliárd forinttal fogunk jövőre többet fordítani. Az egészségügyre az idei évhez képest 102 milliárd forinttal költünk majd többet. Nyugdíjakra, családtámogatásra, szociális területre 287 milliárd forinttal költünk többet 2018-ban, mint az idei évben. Gazdaságfejlesztésre 205 milliárd forinttal fordítunk többet, míg a rendvédelemre és a közbiztonság megerősítésére 83 milliárd forinttal többet fog biztosítani a költségvetés 2018-ban. Ez utóbbinál persze hadd tegyem azt is hozzá, hogy amennyiben szükséges és a helyzet indokolja, akkor még ennél is többet fogunk rá fordítani; ahogy hangsúlyoztam is, a családok támogatása, a foglalkoztatás, a munkahelyek teremtése mellett a biztonság az első számú célja ennek a költségvetésitörvény-javaslatnak, ezért ebben a kérdésben, ha kell, akkor rendvédelemre és közbiztonságra további összegeket tudunk fordítani. Kiemelném itt, hogy a migrációs nyomás kezelése továbbra is többletfeladatot jelent Magyarország számára, ezért a határaink védelmére az előző évekhez hasonlóan megfelelő pénzügyi hátteret biztosít a 2018-as költségvetés. Az illegális bevándorlás elleni fellépés érdekében a közbiztonságra 2017-hez képest 19 százalékkal több, összesen 514 milliárd forint forrás fog jutni. Tisztelt Ház! Az előre nem várt kockázatok kivédése, az évközi kormányzati döntések fedezetének biztosítása érdekében a 2018. évi költségvetésitörvény-javaslat az elmúlt évekhez hasonlóan konzervatív módon készült. Ennek megfelelően a jövő évre is azzal a szintű tartalékkal terveztünk, mint az idén. 60 milliárd forint áll rendelkezésre az Országvédelmi Alapban, 110 milliárd forint az általános tartalékként szolgáló rendkívüli kormányzati intézkedések előirányzatán. Újra megterveztük és javasoljuk a parlamentnek elfogadásra, hogy költségvetési fejezetenként további 35 milliárd forint összegű stabilitási tartalék erősítse a tartalékok rendszerét. Tehát aki jól figyelte a számokat, annak azt mondhatom, hogy több mint 200 milliárd forint tartalékkal lehet számolni a következő évre. Tisztelt Képviselőtársaim! Mint ahogy önök előtt is ismert, a 2010-ben hivatalba lépő polgári kormány a munkaalapú gazdaság megteremtését tűzte ki célul, a jövő évi költségvetés pedig a munkából élőkről szól, mivel a gazdasági növekedés egyik legfontosabb tényezője a megfelelően képzett, minőségi munkaerő. A tavaly novemberben megkötött hatéves bérmegállapodás alapján a 2017-től végrehajtott jelentős minimálbér- és garantáltbérminimum-emelés, valamint a munkáltatót terhelő adók és járulékok csökkentése után 2018-tól a minimálbér további 8 százalékkal, míg a garantált bérminimum újabb 12 százalékkal nő majd. Az intézkedéseknek köszönhetően a szakmunkások bére 2010-hez képest megduplázódhat. Mindeközben továbbvisszük az életpálya- és bérrendezési programokat is. A közszolgálati dolgozók anyagi és erkölcsi megbecsülését a kormány már számos intézkedéssel erősítette az elmúlt években, jövőre ezek ismét kiemelt hangsúlyt kapnak. Ezek mintegy 556 ezer embert érintenek. Folytatódik a 2015-ben indított fegyveres- és rendvédelmiéletpálya-modell, amelynek keretében 2018-ban további, átlagosan 5 százalékkal nő a katonák és a rendvédelmi dolgozók fizetése. További emelésben részesülnek az egészségügyi ágazat szakdolgozói, így ezek között az Országos Mentőszolgálat alkalmazottai is. A Nemzeti Adó- és Vámhivatal foglalkoztatottjai pedig 2018-ban további 15 százalékos illetményemelésben részesülnek, elérve ezáltal az átlagosan 50 százalékos növekedést. 2018-ban további 5 százalékos emeléssel zárul a 2016-ban indított bírói és ügyészi illetményalap-emelés, illetve a felsőoktatási oktatói, kutatói és tanári bérrendezés. Emellett, a korábbi döntéseknek megfelelően, emelkedik a pedagógusok bére is a minősítés keretében. A költségvetés fedezetet nyújt valamennyi, már végrehajtott intézkedés továbbviteléhez is, így a pedagógusok életpályájára és kapcsolódó bérintézkedéseire, a járási és megyei kormányhivatalok munkatársainak állami tisztviselői életpályájára, továbbá az egészségügyi, szociális és kulturális bérintézkedésekre. Az oktatási ágazatban a pedagógus-életpályamodell és előmeneteli rendszer kiteljesítése mellett a felsőoktatási oktatói, kutatói és tanári munkakörökben dolgozók bérrendezéséhez, valamint a köznevelés, a szakképzés és a felsőoktatás színvonalát javító beruházásokhoz is biztosítani fogjuk a szükséges forrásokat. A „segély helyett munka” elvével összhangban folytatódnak a közmunkaprogramok, amelyek a leghátrányosabb helyzetben élőknek nyújtanak lehetőséget a visszatérésre a munka világába. Emellett a kormány továbbra is különös figyelmet fordít a munkahelyteremtésre, és támogatja az egyes hátrányos helyzetű csoportok foglalkoztatását. Ennek is köszönhetően 2018-ban a gazdaságilag aktívak és a munkában állók száma egyaránt emelkedni fog, így a munkanélküliségi ráta 4 százalékra mérséklődhet. Tisztelt Képviselőtársaim! A jövőre is folytatódó célzott áfacsökkentések jelentős támogatást jelentenek minden magyar családnak, javítják a hazai termelők versenyképességét, és hozzájárulnak a kereskedelmi forgalom további bővüléséhez. Miután idén 5 százalékra csökkent a friss tej, a baromfi és a tojás áfája, 2018. január 1-jétől a halhús áfakulcsa is 5 százalék lesz, amennyiben ezt majd támogatják. Tovább csökken az internet-hozzáférés és az éttermi szolgáltatás áfája, a 2017. évi 18-ról 2018-tól 5 százalékra. Az Európa-szerte továbbra is egyik legalacsonyabb, 15 százalék marad a személyi jövedelemadó kulcsa, így 2018-ra egy kétkeresős, átlagjövedelemmel rendelkező kétgyermekes családnál éves szinten mintegy 240 ezer forint marad 2015-höz képest. Milyen vállalkozókat érintő tehercsökkentések vannak? Az idei évhez képest további 1 százalékponttal, 13 százalékra csökken a kisvállalati adó, rövidebb nevén a kiva. Marad egységesen 9 százalékos a társasági adó kulcsa; ezzel, nyugodtan mondhatom, hogy Európában a legkisebb társaságiadó-kulcsot tudjuk felmutatni, az Európai Unióban mindenképpen, de az Európai Unión kívül is csak egy ország van, amelyikben ilyen mértékű alacsony kulcs van. Az egészségügyi hozzájárulás, az eho kulcsa 2 százalékponttal, 20 százalékra fog csökkenni a vállalkozókat érintően. A tavaly még 27 százalékos, az idén pedig már csak 22 százalékos szociális hozzájárulási adó jövőre 20 százalékra csökken. S végül, de nem utolsósorban a kisüzemi sörfőzdék esetében 8 ezer helyett 200 ezer hektoliter lesz az a határ, ami alatt csak a jövedéki adó 50 százalékát kell megfizetni. Tisztelt Képviselőtársaim! A kormány eddig is számos intézkedéssel segítette a családok élethelyzetének javítását és ösztönözte a gyermekvállalást. Ezt a bevált rendszert erősíti tovább a jövő évi költségvetés is. 2018 januárjától összességében havi 35 ezer forintra nőhet a kétgyermekes családok adókedvezménye, így ők összesen már évi 420 ezer forint kedvezményt kaphatnak. A családalapítás és a házasságkötés támogatása érdekében 2018-ban is számíthatnak adókedvezményre az első házasok, függetlenül a családi kedvezmény igénybevételétől. [[8.30]] Folytatódik az otthonteremtési program, amelyre 2018-ban még több forrás, egészen pontosan 226 milliárd forint áll majd rendelkezésre. A nemzeti otthonteremtési közösségek szintén a lakáshoz jutást és a lakáskörülmények javítását tűzték ki célul, ezek az idei évben elindulhatnak.A kormány az ingyenes tankönyvellátás kiterjesztésével még inkább támogatja a rászoruló családokat. 2018-tól az állam biztosítja az első sikeres nyelvvizsga, valamint az első emelt szintű, idegen nyelvből tett érettségi ingyenes megszerzését. Mindezeken túl az ifjúsági kedvezmények kiterjesztésének keretében a fiatalok első vezetői engedélyének ingyenes megszerzését is támogatni fogjuk. Ezen intézkedéseink mind-mind hozzájárulnak a családpolitikai és demográfiai célkitűzések megvalósulásához, ösztönzik a gyermekvállalást, növelik a munkaerő mobilitását, versenyképességét és javítják a lakosság életminőségét. Tisztelt Országgyűlés! A kormány a 2014-2020-as ciklusra a hazánkat jogosan megillető európai uniós források célzottabb és még hatékonyabb felhasználását tűzte ki célul. Ennek jegyében döntöttünk arról, hogy a rendelkezésre álló összegek 60 százalékát fogjuk gazdaságfejlesztésre fordítani, ami érdemben segítheti elő a gazdaság növekedését, a beruházásokon keresztül a foglalkoztatottság bővülését és a versenyképesség javítását. Emellett természetesen jelentős források jutnak az egészségügyi és szociális ágazat fejlesztéseire, a társadalmi felzárkózást elősegítő programokra, valamint a közigazgatási és közszolgáltatási infrastruktúra modernizálására. Mivel 2017-re már miden uniós programot meghirdet a kormány, így jövőre és az elkövetkezendő években ezek már konkrét eredményekkel járulnak hozzá Magyarország erősödéséhez. Elsődleges cél, hogy 2018 végére a támogatások teljes összegét leszerződjük, nagyobb részét pedig már a kedvezményezettek részére ki is fizessük. A vissza nem térítendő támogatások mellett, a korábbi pénzügyi időszakhoz képest, megnő azon pénzügyi eszközök szerepe, amelyek többször kihelyezhetők, ezáltal hosszú távon tudnak biztos finanszírozást nyújtani a vállalkozások különféle fejlesztéseihez. A strukturális, a vidékfejlesztési és halászati, valamint az egyéb uniós, például a közlekedési infrastruktúra-fejlesztést támogató európai hálózatfinanszírozási eszköz forrásait felhasználó támogatásokon keresztül összesen 2417 milliárd forintot tervezünk kifizetni a következő évben.Mindezek mellett említést érdemelnek azok az uniós támogatások is, amelyek ugyan nem jelennek meg a hazai költségvetésben, azonban az Európai Bizottság agrárpiaci és közvetlen termelői támogatások formájában 425 milliárd forint összegben 2018-ban fogja átutalni. Emlékeznünk kell arra, hogy ezek a transzferek nem segélyek, hanem a kohéziós politika alapján Magyarországnak jogosan járó, a gazdasági és társadalmi felzárkózást elősegítő összegek, ahol a projektek minden 100 forintjából 15 forintot a hazai költségvetés áll. Egyébként ez is benne van a jövő évi tervezetben. A költségvetésben megjelenő közel 1912 milliárd forint uniós bevétel a bruttó hazai termék közel 5 százalékát teszi ki. Magyarország mindazonáltal az Európai Unió közös kasszájához is hozzájárul, egészen pontosan 310 milliárd forintot fizetünk be ebbe a közös kasszába. Tisztelt Képviselőtársaim! Természetesen nem maradhatnak ki azok a területek sem a hazai költségvetési támogatásokból, ahol az uniós források nem vagy csak korlátozott mértékben érhetők el. A hazai gazdaság versenyképességének növelése kulcskérdéssé vált a gazdasági bővülés érdekében, amelyet az uniós források mellett hazai forrás biztosításával is kívánunk ösztönözni. Így például az „Egészséges Budapest” program keretében 2018-ra 30 milliárd forint jut a fővárosi és Pest megyei egészségügyi szakellátások fejlesztésére, míg az érintett intézmények infrastrukturális megújítására további 9,5 milliárd forint. 5,1 milliárd forintot fogunk fordítani a Bethesda Gyermekkórház és a Budai Irgalmasrendi Kórház közös fejlesztésére, valamint az ipar területét célzó intézkedésekre, úgymint az Irinyi-terv végrehajtása keretében az Ipar 4.0 programra, illetve az idén elindítottuk és jövőre folytatni fogjuk a beszállítói fejlesztési programot, amely a magyar kis- és középvállalkozások számára fog támogatást jelenteni. Tisztelt Képviselőtársaim! A kormány jövőre is biztosítja az önkormányzatok finanszírozásához szükséges központi költségvetési forrásokat, ahol megjelennek azok az általános alapelvek, amelyek többek között a családok támogatását, egyúttal az életszínvonal emelkedését szolgálják. A kormány 2013-ban megteremtette a hatékony feladatszervezés lehetőségét, újragondoltuk az állami és az önkormányzati feladatmegosztást. Ezzel párhuzamosan az állam maradéktalanul átvállalta a helyi önkormányzatok elmúlt évtizedekben felhalmozott adósságállományát is. Mivel a tavaly novemberben megkötött hatéves bérmegállapodás az önkormányzatokat is érinti, a kormány a megnövekedett bérterhek kifizetéséhez segítséget, költségvetési támogatást nyújt. Tehát az önkormányzatok most sem maradnak magukra, a kiszámíthatóság és a stabilitás itt is változatlanul fontos szempont marad a feladatokhoz kötött támogatási rendszer fenntartásával, valamint a működési hiány nélküli gazdálkodás elősegítésével. Tisztelt Ház! Tisztelt Képviselőtársaim! A gazdasági és a társadalmi felzárkóztatáshoz elengedhetetlen a vidéki települések támogatása. Így az uniós források mellett egyre több hazai forrást bocsátunk rendelkezésre fejlesztési célokra, főként ott, ahol az előbbiek nem vagy csak korlátozottan érhetők el. Ennek jegyében a kormány 2018-ban is támogatja a gyermekétkeztetést biztosító konyhák és étkezők, valamint a kisgyermekellátó rendszerben új intézményként megjelenő minibölcsődék fejlesztését és egyéb kötelező önkormányzati feladatok megvalósítását. Itt kell megjegyeznem, hogy a költségvetés jövőre 5,4 milliárd forinttal, 2010-hez képest pedig 47,2 milliárd forinttal több forrásból támogatja a gyermekétkeztetést, hogy Magyarországon a bölcsődétől az iskoláig minden gyermek hozzájuthasson a színvonalas gyermekétkeztetéshez, továbbá minden rászoruló gyermek intézményes keretek között legalább napi egyszer meleg ételhez jusson már az összes iskolai szünidőben is.Ahhoz, hogy a következő évek, évtizedek eredményesek legyenek, továbbra is kiemelt figyelmet kell fordítani a fiatal generáció megfelelő nevelésére, gondozására, hiszen a sikeres jövőt a következő nemzedék alapozza majd meg. A 2018. évben jelentős többletforrás jut az átalakuló bölcsődei rendszer működésére. 2017-től ugyanis a kisebb településeken is kötelezővé vált a gyermekek napközbeni ellátása, amennyiben arra igény van. Ez az intézkedés maximálisan összhangban van a munka mellett gyermeket vállalók támogatásával, így a nők munkaerőpiaci részvételének növelésével.Mindent egybevetve az önkormányzatok a következő évben hitelforrás nélkül közel 2940 milliárd forinttal gazdálkodhatnak majd. Ehhez a központi költségvetés több mint 695 milliárd forint támogatást biztosít. Tisztelt Képviselőtársaim! Végül engedjék meg, hogy az alrendszerek közül a két legfontosabbról, a Nyugdíjbiztosítási és az Egészségbiztosítási Alap gazdálkodásáról szóljak. A Nyugdíjbiztosítási Alap költségvetése jövőre is egyensúlyban marad. A gazdasági növekedés és a bővülő foglalkoztatás eredményeképpen a Nyugdíjbiztosítási Alap adó- és járulékbevételeinek együttesen befolyó összege 141,5 milliárd forinttal haladja meg az idei évre tervezett mértéket. A kormány jövőre is megvédi a nyugdíjak vásárlóerejét, így az ellátások, a hatályos jogszabálynak megfelelően 2018-ra a tervezett infláció mértékével megegyezően, 3 százalékkal emelkednek majd. Miután az elmúlt években a nyugdíjemelés mértéke rendre meghaladta az inflációt, a nyugdíjak reálértéke 2010 óta több mint 10 százalékkal növekedett. Ez azt jelenti, hogy a polgári kormány a nyugellátások összegébe beépítve gyakorlatilag a nyugdíjasoknak visszaadta a szocialista kormányok által elvett 13. havi nyugdíj összegét. [[8.40]] A 2018. évi nyugdíjkiadások összege a bruttó hazai termék 8,3 százalékát teszi ki. A bruttó hazai termék növekedésének tervezett mértékét figyelembe véve 2018-ban az államháztartás egyenlegcéljának teljesülése esetén nyugdíjprémium kifizetésére is sor kerülhet. Erre a Nyugdíjbiztosítási Alapban céltartalékként 32 milliárd forintot különített el a kormány. A korhatár felettiek öregségi nyugdíja mellett a nők családban betöltött szerepére is megkülönböztetett figyelmet fordít a kormány, és változatlanul biztosítani kívánjuk a 40 éves jogosultsági idővel rendelkező nők számára a korhatár alatti nyugellátás igénybevételének lehetőségét, illetve ennek fedezetét. Amennyiben a Nyugdíjbiztosítási Alap kiadásai meghaladnák a tervezett bevételeit, akkor a költségvetési egyensúly biztosítása érdekében ezek fedezetét központi költségvetési támogatás kompenzálja. Tisztelt Hölgyeim és Uraim! Az Egészségbiztosítási Alapnál ugyancsak a bevételek és a kiadások egyensúlyával számol a 2018-as költségvetés, hasonlóan az előző évekhez. Az alap bevételeinek nagyobb részét, több mint 69 százalékát a járulékbevételek és hozzájárulások, a fennmaradó részét pedig a költségvetési hozzájárulások és egyéb bevételek teszik ki. Az alapnak két meghatározó kiadása van: a pénzbeli és a természetbeni egészségbiztosítási ellátások. Az összes kiadáson belül az előbbi mintegy 28, az utóbbi 70 százalékos arányt jelent. A pénzbeli ellátásokon belül a legmagasabb összeget a rokkantsági, rehabilitációs ellátások jelentik. Ezen túl meghatározó nagyságrendet képviselnek a csecsemőgondozási és gyermekgondozási díjak, valamint a táppénzkiadások. A természetbeni ellátások közül a legjelentősebb kiadást a gyógyító-megelőző ellátás adja. A 2017. évi, a béremelés fedezetének átcsoportosításával módosított előirányzathoz viszonyítva és a szociális hozzájárulási adó mértékének csökkentése figyelembevételével az erre a célra felhasználható többletforrás összege 80 milliárd forint lesz. Ennek jelentős része az egészségügyi dolgozók, szakdolgozók és orvosok elkezdett béremelésének további fedezetéül szolgál. A 2018. évi többletforrás biztosítja továbbá az Országos Mentőszolgálat állományában lévő alkalmazottak folytatódó béremelését az életpályaprogram első lépéseként, valamint a védőnők bérhelyzetének javítását. Ezek mellett az előirányzat lehetővé teszi az alapellátás és a népegészségügy fejlesztését, a nagy értékű, tételes elszámolású gyógyszerek, eszközök pótlását, beszerzését és többletkapacitások befogadását is. Tisztelt Képviselőtársaim! Tisztelt Elnök Urak! A jogszabályi garanciák betartása mellett a kormány megküldte véleményezésre a Költségvetési Tanács és az Állami Számvevőszék részére a törvényjavaslatot. A Költségvetési Tanács a dokumentumot hitelesnek minősítette, végrehajthatónak és megalapozottnak tartotta. A tervezés alaposságát bizonyítja, hogy nem volt olyan alapvető ellenvetés, amely miatt a tanács kifogásolta volna a törvényjavaslat benyújtását. A Költségvetési Tanács és az Állami Számvevőszék véleménye hozzájárul egy minden tekintetben magas színvonalú törvényjavaslat Országgyűlés általi elfogadásához. Engedjék meg, hogy ezúton is köszönetemet fejezzem ki a törvényjavaslat ellenőrzése során végzett munkájukért elnök uraknak és munkatársaiknak is. Tisztelt Országgyűlés! A 2018-as költségvetés méltán nevezhető a munkából élők költségvetésének. A folytatódó adócsökkentések, a szélesedő családpolitikai intézkedések, a béremelési programok és a beruházások ösztönzése mind-mind azt a célt szolgálja, hogy jövőre is mindenki léphessen egyet előre a saját életében. Jövőre ismét többet fordítunk a családok és a gyermekvállalás támogatására, munkahelyteremtésre, illetve a munkaerő megtartására, az életpályaprogramok folytatására, a nyugdíjak reálértékének megőrzésére, és nem utolsósorban a gazdaság fejlesztésére, valamint hazánk határainak védelmére. Mindezt önerőből, hitelek felvétele nélkül tesszük, ehhez a forrást a 2013 óta tartó, európai uniós átlagot meghaladó gazdasági növekedésből teremtjük meg. Még számos teendő áll előttünk a polgári Magyarország hosszú távú megszilárdítása érdekében, de eredményeink önmagukért beszélnek. Tisztelt Képviselőtársaim! Ezért kérem önöket, hogy a 2018. évi költségvetésről szóló törvényjavaslatot megtárgyalni és elfogadni szíveskedjenek. Köszönöm megtisztelő figyelmüket. [[Taps a kormánypárti padsorokban.]]"
1,u2017-11-06-9,Fidesz-KDNP,-0.94921875,2017-11-06,0.01706758327782154,"Önöknek nagyon fáj, mert akik korábban az étkezési jegyek üzletét elvitték, úgy látom, önök azokkal a francia cégekkel túl jó viszonyban vannak, és támadják ezt a rendszert. Mi ezt visszaforgattuk a magyar családok üdültetésére, és 500 ezer embert tudtunk elvinni üdülni. 500 ezer embert vittünk el abból, tisztelt képviselő asszony, amit önök támadnak, amit korábban három francia cég bezsebelt, és kivitt az országból. [[Bangóné Borbély Ildikó: Hány milliárdot loptatok el?]] De önöknek nem tetszik az, ami Magyarországon a magyar emberek javára történik, mindig jobban szeretik azt, amikor valamelyik külföldi cég valamilyen nagy hasznot tud bezsebelni, éppen ezért támadják az Erzsébet-programot is [[Folyamatos, nagy zaj, közbeszólások az ellenzéki oldalról.]] , holott kifejezetten egyszülős családok számára írt ki ilyesfajta új üdülési lehetőséget, elismerve azt, hogy az egyszülős családokban a szülőnek nagyobb nehézséget jelent a gyermek felügyeletét egész nyáron megoldani. Éppen azért írtuk ki ezt a pályázatot, hogy a nyári szünetben is segítsünk nekik, ne csak szeptembertől az ingyenes tankönyvekkel. Vagy itt van a bölcsődei felvételi lehetősége, ahol szintén előnyben részesülnek azok az egyszülős családok, ahol valaki egyedül kell hogy gondoskodjon a gyerekekről [[Dr. Szél Bernadett: LMP-s javaslat volt!]] , abban a sorban, amelyben beosztják, hogy ki jut be a bölcsődébe, előnyt élveznek, pontosan azért, mert az állam úgy gondolja, hogy nemcsak nyáron, hanem év közben is a gyermekfelügyeletben nagyobb segítséget ad az egyszülős családoknak. Ezért hoztuk meg ezt a módosítást is, ezért részesülnek ők itt is előnyben. És még sorolhatnám, tisztelt képviselő asszony, a családi típusú adózás bevezetését, a CSOK lehetőségét, a családi típusú adózásnak a járulékokra való kiterjesztési lehetőségét, ami egy átlag magyar családnál ma 20 ezer forinttal hagy ott többet, mint amennyi korábban náluk maradt, hiszen ennyi az az adó- és járulékkedvezmény, amit érvényesíteni tudnak. Ha bejönne az LMP adórendszere, és önök a 15 százalékos adókulcsot fölemelnék a legmagasabb kulcsra, akár 40 százalék fölé, s ezzel megbontanák az adózás rendszerét, akkor rosszabbul járnának a magyar emberek, rosszabbul járnának a magyar családok. Az, hogy az LMP folyamatosan progresszív adórendszert követel, itt a parlamentben pedig támadja azt a rendszert, amit létrehozott a Fidesz-KDNP-kormányzat, amely egy családi típusú arányos adórendszer, ebből a magyar családoknak nagyon súlyos hátránya következhetne. Én úgy hiszem, hogy aki a magyar családokat támogatni akarja, az továbbra is a Fidesz-KDNP-t kell hogy támogassa, hiszen nincs még egy olyan ország Európában, ön sem tud olyan OECD-országot mondani, tisztelt képviselő asszony, amely a családokra a magyar kormánynál többet, a GDP 4,5 százalékánál többet fordítana. Ez a kormányzat a legmagasabb arányú családpolitikai támogatásokat biztosítja az Európai Unión belül, és ezt ön sem tudja tényekkel és adatokkal megcáfolni, csak kiabálással. Köszönöm szépen. [[Taps a kormánypártok soraiban.]]"
1,u2018-06-25-144,Fidesz-KDNP,-0.9599609375,2018-06-25,0.2966281473636627,"A válaszadás nincs közvetlenül összefüggésben a kérdés értelmével, ezért lehet választ adni. Ami talán a közvéleményt ebből a zagyvaságból, ha megengedi, egyáltalán érdekelheti, az az, hogy veszíte a következő hétéves költségvetésben Magyarország európai uniós támogatást. Nem arról beszélünk, hogy a most futó hétévesben veszített-e, vagy nem, ha jól értem, ezt ön nem hozta szóba, helyesen tette, mert ott nem veszítünk, hanem arról beszélünk, hogy az előttünk álló, 2021-ben induló hétéves költségvetésben majd veszíte Magyarország forrásokat. Miután még nem kaptunk semmit, nincs mit elveszíteni. Ebben a pillanatban a költségvetés megalkotása zajlik az Európai Unióban. A költségvetés megalkotását a tagállamok képviselői végzik el, Magyarország részéről a magyar kormány. Javaslom tanulmányozásra mindenkinek az erről szóló szabályokat. Az Európai Unió következő hétéves költségvetését, éppen úgy, mint a korábbiakat, az európai uniós miniszterelnökök egyhangúlag alkotják meg. Lesz módunk bőségesen [[Az elnök a csengő megkocogtatásával jelzi az idő leteltét.]] konzultálni erről, és Magyarország csak akkor adja majd oda a szavát és a támogatását, ha az a költségvetés Magyarország számára megfelelő. Köszönöm szépen. [[Taps a kormánypárti padsorokban.]]"
1,u2017-11-06-71,Fidesz-KDNP,-0.99658203125,2017-11-06,0.03357910364866257,"Köszönöm szépen, elnök úr. Tisztelt Országgyűlés! Tisztelt Képviselő Úr! Sajnos azt kell mondanom, hogy ön összekeveri a Fidesz-kormányzást a szocialisták, az önök kormányzásával, önök voltak azok ugyanis, akik csődközeli helyzetbe sodorták az országot, önök voltak azok, akik a magyar vállalkozásokat és a béreket agyonadóztatták, akik a teljes önkormányzati rendszert eladósították. Az önök kormányzása idején nőtt a munkanélküliség és csökkentek a bérek. A brutális megszorító intézkedéseknek köszönhetően Magyarország versenyképessége abban az időben, az önök idejében folyamatosan zuhant, és tovább mélyült az önök kormányzásának ideje alatt. A szocialistáktól, tehát önöktől éppen ezért a kioktatást nagyon nehezen tudom én elviselni, ugyanis a magyar gazdaság versenyképességének elsődleges fokmérője a gazdaság dinamikus növekedése, a beruházások bővülése, a 2010 óta létrejött több mint 740 ezer új munkahely, az egyensúlyban lévő költségvetés és a csökkenő államadósság. A 2010-ben megalakult kormány súlyos terheket örökölt önöktől, 3 százalékot messze meghaladó költségvetési deficitet, egekbe szökő államadósságot, devizában végletekig eladósodott háztartásokat, és a növekedési lendületét teljesen elvesztő gazdaságot. Ezzel szemben a magyar gazdaság jelenleg egyértelműen erősödik, gazdaságunk teljesítménye az EU-tagok között is figyelemre méltó, 2017 első félévében a GDP 3,6 százalékkal növekedett. Meg kell jegyeznem, cáfolom önt: a Világgazdasági Fórum egy hónapja közzétett versenyképességi összevetésében ugyanis Magyarország kilenc helyet lépett előre. Különösen nagy mértékben javult Magyarország megítélése a bankrendszer stabilitása és a munkaerőpiac hatékonysága területén, de összességében megállapítható, hogy a rangsor által vizsgált 12 terület közül nyolcban javult Magyarország helyezése. Említette, hogy csak Bulgáriát előzzük meg az Európai Unióban. Én szeretném mondani, hogy több országot is: Horvátországot, Belgiumot, Ciprust, Görögországot és Luxemburgot, sőt Máltát is megelőzzük a versenyképességi mutatóban. Úgyhogy cáfolom mindazt, amit ön elmondott. Köszönöm szépen a figyelmüket. [[Taps a kormánypártok soraiban.]]"
1,u2021-03-22-229,Opposition,0.86376953125,2021-03-22,0.9905739426612854,"Köszönöm szépen a szót, elnök úr. Tisztelt Képviselőtársaim! A 2021-27 közötti időszakban Magyarországra érkező uniós források alapvető fontossággal bírnak hazánk számára. Újabb történelmi lehetőség ez, amely esélyt adhat. Esélyt adhat a magyar társadalom és a gazdaság eltorzított szerkezetének helyreállítására. Esélyt adhat egy XXI. századi fenntartható, zöld- és digitális megoldásokra épülő versenyképes gazdaság kialakítására, és esélyt adhat egy igazságos, szabad és szolidáris Magyarország felépítésére is. A Magyar Szocialista Párt tudja ezt, és a velünk szövetséges demokrata pártok is látják ezt az esélyt. Tisztelt Képviselőtársaim! Ez a parlamenti vita rengeteg pénzről szól. Rengeteg pénz felhasználásáról vitatkozunk ma, de van egy előfeltétel, amely ha nem teljesül, akkor feleslegesen töltjük itt az időt. Magyarország pedig elbukhatja ezt a történelmi esélyt. Ez pedig nem más, mint a jogállami feltételek teljesítése. Ez az, amit mindenekelőtt tisztázni kell és rendbe kell tenni. Tisztelt Képviselőtársaim! Ez a parlamenti vitanap a Fidesz szégyenéről szól. Egy normálisan működő, demokratikus országban nem az ellenzék kezdeményez az EU-s forrásokról vitát, hanem a kormánypártok, azután, hogy széles körű társadalmi párbeszédet folytattak az ország terveiről. Ilyen párbeszéd, államtitkár úr, hiába hivatkozik rá, nincs és nem is volt. Egy normálisan működő, demokratikus országban nem egy felcsúti családi pikniken döntik el, hogy mire költ egy ország 18 500 milliárd forintot. Ehhez képest azt látjuk, hogy dől a lóvé, dől a családnak és a haveroknak. Egy normálisan működő, demokratikus országban előfordulhatna az, hogy válság idején a kormány nem veszi igénybe a rendelkezésére álló válságkezelési eszközöket? [[16.40]] Merthogy a Fidesz-kormány nem pályázott az uniós Munkahelyvédelmi Alapban lévő maradványpénzre. Sőt, a Fidesz-rezsim a mai napig nem ratifikálta az uniós újjáépítési forrásokhoz szükséges jogszabályt, ami megnyithatná az utat több mint 5000 milliárd forint felhasználásához. Ez egész egyszerűen érthetetlen. Közös érdekünk, hogy jöjjön az EU-s fejlesztési és válságkezelési forrás. Megélhetési válság van, képviselőtársaim. Erre a pénzre szüksége van az országnak, minden normális ember ezt mondja. Ehhez képest a Fidesz-kormány most azzal játszik, hogy Magyarország ezt a pénzt ne kapja meg, vagy ne akkor és ne annyit. Az Európai Unió ugyanis ezeket a támogatásokat csak olyan országoknak fizeti ki, ahol működik a jogállam. Bár a Fidesz a jogállamisági kritériumokat valamiféle homályos hátterű támadásnak igyekszik beállítani, de ezt könnyű megcáfolni. Csak azt kell tisztáznunk, hogy mi a jogállamiság, és nem valami elvont fogalomról van szó. Nagyon is konkrét és hétköznapi dolgokról szólnak ezek a kérdések. Jogállamiság például az, hogy az uniós támogatások elköltését független hatóságok ellenőrzik. Jogállamiság az, hogy a hatóságok előtt mindenki egyenlő. A legfőbb ügyész pedig a korrupciógyanúba keveredett miniszter vagy akár miniszterelnök ellen is vizsgálatot indít. Jogállamiság az, hogy nem támadják a bíróságokat, és végrehajtják az ítéleteiket. Jogállamiság az, hogy nem szüntetik meg a független újságokat és rádiókat. Jogállamiság az, hogy nem veszik el az egyetemek önállóságát. Jogállamiság az, ahol a munka törvénykönyve nem teszi kiszolgáltatottá a munkavállalókat. Jogállamiság az, amikor a szavazáson senkinek nem kell lefotóznia, hogy kire szavazott. A Fidesz pontosan tudja, hogy egy ilyen vizsgálaton az Orbán-kormány elbukna, és emiatt az ország elveszítheti az uniós támogatásokat. Tudják, hogy az elmúlt több mint tíz évben leépítették a demokráciát, és megszüntették a jogállamot. Ami maradt, az már csak a látszat; mint amikor látunk egy épületet, látjuk egy épület homlokzatát, de mögötte már nincsen semmi. Az Európai Unióban érzékelik ezt, és azt mondják, ők az országok fejlesztésére adják a pénzt, nem pedig arra, hogy azt egy szűk csoport ellopja. Ezért támasztanak feltételeket. A Fidesz pedig pont a jogállamisági mechanizmus elleni tiltakozással buktatja le magát. Tudják, hogy fennakadnának az ellenőrzésen, mert valójában korruptak és antidemokratikusak. Éppen ezért tiltakoznak. Szégyen, hogy Orbán Viktornak és kormányának fontosabb a lopás, mint az, hogy az ország több ezer milliárd forinthoz jusson hozzá. Ez a magyar emberek és az ország elárulása. (A jegyzői székben Tordai Bencét Hiszékeny Dezső váltja fel.) Tisztelt Képviselőtársaim! Ez a szégyenteljes cserbenhagyás jellemzi a Fidesz-rezsim elmúlt 11 évét is, mert a magyar emberek sokat és jól dolgoznak, emiatt nőtt az elmúlt 10 évben a magyar gazdaság. Ám a Fidesz-rezsim lopásai és a forint gyengítése miatt az emberek ebből a növekedésből szinte semmit nem látnak. Hiába dolgoznak keményen sokan, hiába nő névlegesen a fizetésük, ha ennek jelentős részét a forint romlása elviszi. Mivel egyre gyengül a forint, az emberek egyre kevesebbet kapnak a pénzükért a boltokban és a benzinkutaknál. Mondjuk ki: a Fidesz megélhetési válságba sodorta az embereket. Hiába gürcöl az ország, még a gazdasági növekedés csúcspontján is több mint kétmillió ember él a létminimum alatt. A visegrádi országok közül nálunk a legalacsonyabb a minimálbér, átszámítva 442 euró. Csehországban a minimálbér 579 euró, Lengyelországban 614 euró, Szlovákiában pedig 623 euró. Ugyanazt tudom mondani erre, mint az előbb: szégyen, a Fidesz-kormány szégyene! És hiába dicsekszik a Fidesz az idei 3,6 százalékos minimálbér-emeléssel, mert ez valójában csak leszakadást jelent. Az élelmiszerek ugyanis tavaly kétszeres mértékben drágultak. Szégyen az is, hogy több mint 300 ezer munkanélküli fele semmilyen ellátást nem kap. Az pedig egyenesen gyalázat, hogy a miniszterelnök ezeket az embereket egyszerűen letagadja, mintha nem is léteznének. A Fidesz-rezsim eladósította az országot. A GDP arányában mért államadósság 67 százalékról 81,2 százalékra nőtt. Ám ezt a rekordmagas államadósságot úgy hozták össze, hogy közben az elszegényedő emberekre, a súlyos helyzetbe került családok megsegítésére szinte egyetlen forint sem jutott. A Fidesz adósságot csinált, a pénzt ellopták, a tartozást pedig az emberekkel fizettetik meg. Szégyen és gyalázat! Szégyen, hogy leépítették a szociális ellátórendszert, és a szociális támogatásokra több mint 5 százalékkal kevesebbet fordítanak GDP-arányosan, mint az EU-tagországok átlagosan. Szégyen, hogy ma 400 ezer gyermek él mélyszegénységben, és hogy a fiatalok harmada nem Magyarországon képzeli el a jövőjét. Szégyen, hogy Orbánék szétverték a társadalombiztosítást, padlóra küldték az egészségügyet, aminek következményeit ezekben a hetekben, hónapokban a saját bőrünkön érzékeljük. A megélhetési válságot jelzi az is, hogy a nyugdíjasok jelentős része egyre rosszabbul él. Több mint félmillió nyugdíjas havi 100 ezer forint alatti nyugellátást kap. A nyugdíjasok több mint kétharmada kap kevesebbet a 135 ezer forintos átlagnyugdíjnál. A Fidesz azoknak ad, akiknek már amúgy is van, és azoktól vesz el, akiknek alig van valamilyük. A közepes és magasabb jövedelműek adóját és a tőkét terhelő adókat csökkentették. A kisebb keresetűek adóját növelték; mint egy fordított Robin Hood. Szégyen, hogy a Fidesz több mint 50-féle adót szed be az emberektől különböző jogcímeken. Így érkezünk el a jelenbe, 11 évnyi fideszes lopás és károkozás után: kivéreztetett egészségüggyel, elszegényedett milliókkal, padlóra küldött oktatással, legyengített forinttal, brutális drágulásokkal és kiüresített demokratikus intézményekkel. A Fidesz-rezsim az elmúlt 11 évben annyira legyengítette Magyarországot, mintha hazánkat egy külön válság sújtaná. Bevallom, azt gondoltuk, hogy a mostani halálos járvány és a nyomában pusztító gazdasági válság talán jobb belátásra téríti a fideszes harácsolókat. Azt hittük, az emberek szenvedése, a munkahelyek elvesztése, a nélkülöző és gyászoló családok láttán abbahagyják a lopást, és a közjó érdekében kezdenek el majd dolgozni. Sajnos már tudjuk, nem így történt. Orbán Viktor arra használta fel az ölébe hullott teljhatalmat, hogy gyorsan megváltoztassa a választási rendszert, és Alaptörvényben rögzítse a közpénzek ellopásának büntetlen lehetőségét. A Gazdaságvédelmi Alap 3600 milliárd forintos keretének háromnegyedét elsikkasztották. Vadászkiállításra, űrkutatásra, stadionépítésre, atlétikai központra, sportakadémiák támogatására, a Budapest-Belgrád vasútvonalra, a budai Vár felújítására, és még ezernyi más olyan dologra költötték, aminek semmi köze nem volt a válságkezeléshez. Pedig lett volna pénz a családi pótlék, a családtámogatások, a gyet, a gyes megemelésére vagy akár megduplázására. Volt pénz az alacsony nyugdíjak felzárkóztatására. Minden munkahelyet meg lehetett volna menteni. De a Fidesz-kormány ezt a rengeteg pénzt lenyúlta, és szétszórta a haveroknak. A Fidesz adta Európa legszűkmarkúbb munkahelyvédelmi támogatását. Nem érdekelte őket az emberek nélkülözése. Eközben 500 milliárd forintnyi állami pénzt, részvényt és számos nagy értékű ingatlant adtak a Ma-thias Corvinus Collegium Alapítványnak, így tömve át horribilis összegű közvagyont fideszes magánzsebekbe. Jellemző, hogy miközben szinte az egész ország tönkrement, a válság kellős közepén az Orbán család vagyonát gyűjtögető Mészáros Lőrinc 70 milliárd forinttal gazdagodott. Mondjuk ki nyíltan: ez nem gazdaságvédelem, hanem fideszes rablógazdálkodás. Pedig a megélhetés segítése is életmentés. A Fidesz-rezsimet azonban hidegen hagyja az emberek szenvedése. Orbán Viktort és embereit csak a hatalom megtartása és a lopás érdekli. Ezért véreztetik ki az önkormányzatokat is. Európában mindenhol segítik a válságkezelő településeket, nálunk pedig elveszik az önkormányzatok bevételeit. A díjmentes parkolásnak semmi köze a járvány elleni védekezéshez. Az iparűzési adó felére csökkentése is csak politikai bosszú, hiszen a fideszes települések az elvett pénzek nagy részét visszakapják, az ellenzékiek meg boldoguljanak, ahogy tudnak. Tisztelt Képviselőtársaim! Ilyen előzmények után joggal tarthatunk attól, hogy a következő években várható uniós támogatásokat nem az ország és nem az emberek kapják, hanem ugyanúgy el akarja majd lopni a Fidesz-rezsim, mint ahogy eddig tette. [[16.50]] Sok pénz ez a 18 500 milliárd forintnyi uniós pluszforrás, majdnem megegyezik a teljes költségvetés egy évének összegével. Ez azt jelenti, hogy az elkövetkezendő hét évben plusz egyévnyi költségvetési pénzt kapunk. Ezt meg kellene becsülni, nem ellopni és szétszórni. Az MSZP ezért konkrét javaslatokat tesz le az asztalra. Úgy gondoljuk, hogy a következő hétéves költségvetés felhasználása során az embert kell a központba helyezni. A gazdasági növekedés nem cél, hanem eszköz, eszköz arra, hogy a magyar emberek jobban éljenek. A támogatásokat oktatásra, egészségügyre, munkahelyek létrehozására, az esélyegyenlőség megteremtésére, szociális védelemre, a lakhatási válság megszüntetésére és a nyugdíjasok jobb megélhetésére kell fordítani. Ki kell emelni az egészségügyet, hiszen a járvány bebizonyította, hogy hatalmas nagy különbségek vannak egyes országok ellátási színvonala között. Külön intézkedéseket kell hozni a fiatalok munkanélküliségének csökkentésére. Bérlakásépítési programra van szükség, amit az önkormányzatok közvetlenül is lehívhatnak. Garantálni kell, hogy az önkormányzatok közvetlenül is igénybe vehessenek európai uniós támogatásokat. Szükséges egy olyan, közvetlenül elérhető alap létrehozása, amelyből a jelentős orvosi és szakápolói hiányt az önkormányzatok célzott támogatással tudják csökkenteni a saját régióikban. Küzdeni kell a gyermekszegénység ellen. Nagyszabású épületfelújítási programot kell indítani, ahol a családok hitel és önerő nélkül fel tudják újítani otthonaikat, a Kádár-kockákat, társasházi lakásokat, az államnak pedig ezt szerveznie kell. Növelni kell a zöld-energia felhasználásához kapcsolódó beruházások arányát is. Magyarország a hazánk, Európa az otthonunk, amelyet közös elvek, értékek és célok mentén kell erősítenünk. Magyarország pedig csak Európával együtt erősödhet. A Fidesz elhagyta a keresztény pártokat tömörítő Néppártot, kiszorult a döntéshozói körökből, sodródik a szélsőjobboldal felé. Nap mint nap járatják le a nemzetet, szégyenpadra ültették a magyarságot. A Fidesz elvesztette csatáját Brüsszelben, és elszigeteli Magyarországot a fejlett világtól. Hibát hibára, bűnt bűnre halmoznak, nincs más megoldás, távozniuk kell. De Magyarország marad Európában, ott, ahova már ezer esztendeje tartozik. Nekünk pedig kötelességünk, hogy a következő hét esztendőre biztosítsuk [[Az elnök a csengő megkocogtatásával jelzi az időkeret leteltét.]] hazánk kiszámítható fejlődését, a magyar emberek biztos megélhetését közös jövőnkért, Magyarországért. Köszönöm szépen."
1,u2018-02-21-78,Opposition,0.68603515625,2018-02-21,0.019237468019127846,"Köszönöm a szót, elnök úr. Tisztelt Államtitkár Urak! Tisztelt Képviselőtársaim! Jómagam Borsod-Abaúj-Zemplén megye 2. számú választókerületének egyéni képviselőjeként vagyok most itt. Az itt élőket képviseltem az elmúlt négy évben az Országgyűlésben, és nagyon remélem, hogy elnyerem a bizalmukat április 8-án és képviselhetem őket újabb négy évre. Azért mondom el ezt, mert ez egy olyan választókerület, ahol nagyon sokféle településtípus található, ebben a választókerületben található Miskolc nyugati része, a Győri kapu, a belváros egy része, Diósgyőr és nagyon sok peremkerület. Itt található egy olyan kisváros, amely mintegy 2800 lakossal bír, Sajóbábony, és négy kisebb település, négy község, Varbó, Parasznya, Radostyán és Sajólászlófalva. Én azokat a problémákat, amelyek itt felvetődtek, nagyon konkrétan, az itt élők szemszögéből vizsgáltam az elmúlt években, ezeknek a problémáknak a megoldásáért küzdöttem itt az elmúlt négy évben, és azt szeretném mondani, hogy sokan hiányolták a konkrétumokat a kormányoldalról, szeretném ezeket a konkrétumokat az itt élők szemszögéből most elmondani. Az első kérdéskör, amiről ez a vitanap szól és nagyon sok említés történt, az az egészségügy, az egészségügy kérdései, ezért is örülök, hogy itt van államtitkár úr. Sokan beszéltek azokról az elképesztő állapotokról, arról a leépülésről, ami egyes egészségügyi intézményekben történt, illetve történik. Sokan beszéltek emellett persze az egészségügyi dolgozók áldozatkész munkájáról is, amit itt is mindannyiunknak meg kell köszönni. De sokan mondták el, hogy bizony alacsony béreik vannak mind a mai napig, és közel sem kapták meg azokat a béreket, amiket önök ígértek nekik. [[13.50]] Ha valahol érezhető az egészségügyi dolgozók elvándorlása, a szakképzett dolgozók hiánya, az Kelet-Magyarország, Észak-Magyarország. Ez a térség is, tehát Borsod-Abaúj-Zemplén megye egésze is ilyen. Három nagyon konkrét szemszögből szeretném vizsgálni választókerületem lakosainak szempontjából az egészségügy problémáit. Először is önök egy évvel ezelőtt, nagyjából pontosan mondom, egy évvel ezelőtt létrehoztak egy szuperkórházat Miskolcon. Ezt úgy sikerült, hogy semmilyen újabb fejlesztés nem történt, egész egyszerűen négy állami fenntartású telephelyen működő egészségügyi intézményt összevontak. Itt két korábbi megyei önkormányzat által fenntartott intézményről van szó, a Megyei Kórházról és a Szent Ferenc Kórházról, illetve két korábbi városi intézményről, a Semmelweis Kórházról, illetve a vasgyári, diósgyőri telephelyről. Ezeket összevonták, és nagyon gyorsan munkához láttak, sajnos nem igazán jó irányban, hiszen az elmúlt egy év nagyon sok botránytól és problémától is hangos volt az új szuperkórház kapcsán. Nagyon sok nagy múltú, nagyon komoly szakember hagyta ott az egészségügyi intézményt, többek között egy nagyon-nagyon komoly gyermekgyógyász is. Nagyon komolyan küzdenek a szakdolgozói hiánnyal, és a város lakosai érezhetik a várólisták hosszúságát vagy az óriási sorakozást a szakrendeléseken is. Ráadásul nem régi fejlemény, hogy néhány hete leváltották ennek a szuperkórháznak az igazgatóját is, aki problémás szerződésekről, problémás ügyekről is beszélt több nyilatkozatában azóta. Felmerül a kérdés, hogy miért kellett őt leváltani, ha éppen ezeknek a feltárásába fektetett nagyon komoly munkát. Tehát azt tudom mondani, hogy a szuperkórház az elmúlt egy évben és az állami hatókörbe teljesen bevont egészségügy Miskolcon bizony nem sikertörténet. Miért mondom ezt? Azért mondom, mert nézzük meg ezt a történetet a diósgyőriek szemszögéből is, tehát a Miskolc nyugati részén élők szemszögéből és a környező településeken élők szemszögéből is. Azt tudom mondani, hogy 2010 óta mind a három szintje az egészségügyi ellátásnak leépült ebben a térségben. Kezdődött azzal, hogy még az előző ciklusban, már a Fidesz kormányzása és a Fidesz városvezetése idején megszüntették a felnőtt háziorvosi ügyeletet Diósgyőrben. Tiltakoztunk, aláírásokat gyűjtöttünk, a környék lakói felháborodtak, mégsem változtatták meg azt a döntésüket, hogy csak egyetlen telephelyen, a belvárosban működhet háziorvosi ügyelet. Másodikként mondanám, hogy mára gyakorlatilag kiürítették a vasgyári sztk-t, a szakrendelések túlnyomó részét vagy megszüntették az itt élők számára, vagy a belvárosba, a Csabai kapui telephelyre vitték át. Ez egyértelmű csökkenés, romlás az ellátás színvonalában a diósgyőrieknek, még akkor is, ha a szakrendelések egy részét a diósgyőri telephelyre, a diósgyőri kórházba tették át, hiszen a diósgyőri kórházat mint aktív betegellátó helyet, aktív ágyakkal teli kórházat gyakorlatilag kiüresítették az elmúlt években. Tehát el lehet mondani, hogy ez a telephely egyértelmű vesztese a szuperkórházi projektnek. Mondhatom tehát, hogy sajnos sok küzdelmem ellenére az önök kormánya Diósgyőrben leépítette az egészségügyi ellátást. Bizonyítja ezt az is, és ez is konkrét szám, konkrét statisztika, amit harmadikként szeretnék elmondani ebben a témában, hogy az Európai Unió régióit összehasonlító statisztikai mutatók, versenyképességi szempontból összehasonlító statisztikai mutatók szerint Észak-Magyarország az egészségügy paraméterében a 262. helyen áll az Európai Unió régiói között. 263 régió van az Európai Unióban, tehát az utolsó előtti. Mielőtt azt mondanák válaszképpen, hogy ezek biztos régi folyamatok, szeretném elmondani, hogy 2016-os számok ezek, és a 2013-as számokkal vetették ezt össze legutóbb. Egyértelműen romlott a térségünk versenyképessége, ezen belül az egészségügy helyzete is. Nem véletlenül mondjuk tehát, hogy az egészségügyben dolgozók áldozatkész munkája ellenére a feltételek romlottak, és nem véletlenül követeljük azt, hogy ez változzon, fejlődjön a térség egészségügye. Ezért mondjuk azt, hogy kormányváltásra van szükség ahhoz, hogy ez megtörténjen. Áttérve egy másik fontos területre, ami érinti a választókerületemet és persze az egész országot: ez az oktatás ügye. Az oktatásban is nagyon komoly átszervezések történtek, nemcsak az elmúlt négy évben, hanem az azt megelőző ciklusban is. Gyakorlatilag az önkormányzatok intézményfenntartó szerepüket az óvodák kivételével elvesztették. Miskolc bár iskolaváros, nem fenntartója általános iskoláinak, nem fenntartója gimnáziumainak. Ez nagyon komoly problémákat okoz a hétköznapokban, és az emberek által helyben választott képviselők döntési körétől távol viszi az iskolák kérdését, nem tudnak a városlakók általuk érdemben beleszólni abba, hogy milyen szakmai munka történjen és milyen feltételek között ezekben az intézményekben. Azt tudom mondani, hogy egyértelmű vesztese az elmúlt években az állami fenntartású oktatási intézményrendszer az önök kormányzásának. Azt tudom mondani, hogy számtalan olyan fejlesztéspolitikai lépés történt az elmúlt években, ami adott esetben támogatott egyházi oktatási intézményeket. Hadd mondjam el, hogy a választókerületemben például a parasznyai református általános iskolát sajnálatos módon pont nem, amire pedig nagyon nagy szükség lenne, hiszen térségi ellátó szerepe van ennek az általános iskolának. De egyértelműen tetten érhető volt például az év végi maradványösszegek kiosztásánál is, hogy az egyházi oktatás irányába mozdultak el. Nem ez ellen, de az állami oktatás mellett szeretnék érvelni, amikor azt mondom, hogy gyermek és gyermek között ne tegyünk különbséget, kapják meg ugyanazokat a feltételeket az állami intézményrendszerben tanuló gyermekek is, illetve kapjanak lehetőséget az önkormányzatok, elsősorban azok az iskolavárosok, amelyektől elvették ezeket az intézményeket, hogy újra működtethessék az iskoláikat, újra fenntarthassák az iskoláikat. Nem arról beszélek, hogy egy-egy kistelepülésen vagy egy nehezebb sorsú járásban ne lenne fontos az állami fenntartás, ahol ez nehézséget okoz az önkormányzatoknak, de határozottan azt mondom és érvelek amellett, hogy az iskolavárosokban mindenképpen lehetőséget kell nyújtani az önkormányzatoknak arra, hogy újra fenntartókká váljanak. Nem véletlen tehát, hogy Miskolcról indultak az elmúlt években a pedagógusdemonstrációk, és hogy a Herman Ottó Gimnázium bátor pedagógusainak nyílt levele rávilágított arra, hogy milyen állapotok vannak a magyar oktatásban. Harmadikként egy önkormányzatokat és az ott élőket érintő fontos kérdésről beszélnék, a fejlesztések kérdéséről. A fejlesztéspolitika egyre jobban távolodott az önkormányzatoktól az elmúlt években. 2010-2014 között azt figyeltem meg a választókerületemet érintően, hogy tulajdonképpen zömmel a 2010 előtt megkezdett, illetve akkor leszerződött beruházások befejezése történt meg úgy-ahogy ebben a ciklusban, néhány kivételtől eltekintve. Hogy mondjak a választókerületet érintő ilyen elképzeléseket: a diósgyőri vár felújítása, ami összefüggött a lillafüredi függőkert felújításával, ami egy projekt volt, egy 2010 előtti projekt volt, aztán a főutca felújítása Miskolcon, és egy olyan projektet szeretnék említeni, amelyet a Fidesz 2010 előtt le akart állítani, majd most talán erre a legbüszkébb, ez a miskolci villamosprojekt, hiszen nálunk új villamosok felújított pályán futhatnak. Ez egy fontos eredmény, de ez a forrás is 2010 előtt érkezett Miskolcra, akkor került sor a szerződésre, és a kivitelezés is akkor indult meg. Újabb beruházások akkor nem történtek. Nagyon kíváncsian vártam egyéni képviselőként, hogy hogy indul meg az újabb ciklus. Ott voltam akkor, amikor a miniszterelnök több minisztere jelenlétében az elsők között jelentette be Miskolcon a „Modern városok” programot, és nagyon reméltem, hogy ez jelenthet újabb fejlesztéseket a városnak. Ennek gyakorlatilag már három éve, és azt tudom mondani, hogy érdemben egy kapavágás sem történt a városban ezekben a fejlesztésekben. Tudom ezt mondani a tapolcai fürdő tekintetében, tehát a strandberuházás folytatása tekintetében, de a várfelújítás újabb lépcsője tekintetében sem történt semmi, ugyanakkor bezárták az itteni környéken nagyon fontos diósgyőri strandot négy éve, és nem nyitják újra. Az M30-as befejezést 2018-19 fordulójára ígérték, hogy meglesz a Kassa irányában való összekötés. Másfél kilométer épült meg belőle, pedig ez nem is a miskolciaknak tett ígéret elsősorban, hanem egy nemzetközi szerződés, a Via Carpatia egyezmény részeként kell hogy megépüljön. Hiába ígértek Y-hidat vagy intermodális csomópontot, ezekből sem látszik semmi a Tiszai pályaudvar környékén, pedig ezeket is nyolc éve ígérgették. [[14.00]] Próbáltam konstruktív javaslatokat tenni, ezeket letettem az asztalra. Ilyen volt, hogy a vasgyári kórház felújítása is kerüljön be ezek közé a projektek közé, a Várfürdő, tehát a diósgyőri strand felújítása is. A légszennyezettség felszámolása kapcsán, ami a térségben hatalmas probléma, szintén innovatív javaslatok vannak, a Miskolci Egyetem nagyon komoly munkája révén. Sajnálom, hogy ezek sem kerültek be a „Modern városok” program támogatott projektjei közé egyelőre, csakúgy, mint a DAM-rehabilitáció, a DAM területének rehabilitációja. De tovább fogok küzdeni ezekért is. Azért is van szükség kormányváltásra, hogy ezek is megvalósuljanak. A „Modern városok” program kapcsán egy ígéretügyi minisztert kaptunk Kósa Lajos személyében, aki ugyanazokat megígérte most még egyszer, egy bő hónapja. Értem én azt, de azt látom, hogy ősz magasságában nagyjából 10 százalékot fizettek ki mindössze az önkormányzatoknak. A kistelepüléseket érintőleg az a hír járja, és elég sok helyen lehetett erről olvasni, hogy ha önök folytatják a kormányzásukat, akkor az 5 ezer fő alatti településeken a mai értelemben vett önkormányzatiságot felszámolják, egyfajta elöljárói rendszert terveznek bevezetni. Azt gondolom, ez méltatlan lenne, és tulajdonképpen csak a kormány kegyétől tenné függővé az ottani intézmények sorsát, az emberek életét, illetve a fejlesztések tekintetében is teljesen kiszolgáltatná a településeket még jobban a kormánynak. Tehát ezt határozottan elutasítjuk. Azt szeretném mondani még egyszer, összefoglalva tehát, hogy konkrétumokat mondtam a konkrét ügyekben, amik itt ma felmerültek, ezek az ügyek így néznek ki konkrétan a választókerületemben élők szemszögéből. Nagyon büszke vagyok, hogy őket képviselhettem itt az elmúlt négy évben, és nagyon remélem, hogy elnyerem újra a bizalmukat, küzdeni fogok értük a továbbiakban is. Most azonban meg kell állapítsam, hogy az elmúlt nyolc évben Miskolc és térsége az önök kormányzásával rosszabbul járt. Ezért is van szükség változásra az országban. Ezért van szükség kormányváltásra. Köszönöm, elnök úr."
1,u2016-05-11-39,Opposition,0.41943359375,2016-05-11,0.9884220957756042,"Köszönöm szépen, elnök úr. Tisztelt Országgyűlés! A benyújtott törvényjavaslat általános indoklása szerint a 2017-es költségvetésnek a polgári berendezkedés a legfőbb szempontja, azt szeretnék elérni, hogy minden magyar ember tehessen egy lépést előre. A 2017-es költségvetés az adócsökkentés és az otthonteremtés költségvetése lesz, a kormány szerint. Az eredményszemléletű prognózis alapján 2017-ben az előző évhez képest kissé emelkedik az államháztartás összes bevételének GDP-hez viszonyított aránya, ezen belül az adó- és járulékbevételek és még inkább az államháztartásban felhasznált uniós támogatások nőhetnek a GDP-nél gyorsabban. A kiadások közül a munkavállalói jövedelem, a kamatkiadások és legnagyobb mértékben a társadalmi juttatások GDP-hez viszonyított aránya mérséklődhet. Ezek a célok - és most nézzük a tényeket! Az elemzések szerint a 2017-es költségvetés választási költségvetés lesz: többletet szánnak az oktatásra, az egészségügyre és a társadalombiztosítási, valamint a jóléti kiadásokra, ennek értéke 592 milliárd forint. Csakhogy a látszat csal: mert ha a 2015. évi költségvetés tényleges bevételeit, kiadásait és hiányát nézzük, akkor azonnal kiderül, hogy jövőre sem jön el a bőség éve. Összességében még annyi kiadást sem tervez ugyanis a kormány, mint amennyi pénzt két évvel ezelőtt elköltött. Ami a gazdaságpolitika legfontosabb sikermutatóját illeti, ott sincs minden rendben. A kormány a törvényjavaslatot úgy alakította ki, hogy az államadósság további csökkenését biztosító, változatlanul jóval a GDP 3 százaléka alatt maradó hiány fenntartása mellett a költségvetés támogassa a gazdasági növekedést és érvényesítse a gazdaság- és társadalompolitika prioritásait. Az államháztartás hiánya 2011 óta 3 százalék alatt marad, de ez csupán az uniós elszámolás szerint igaz. A tényleges bevételeket és kiadásokat figyelembe véve tavaly a GDP 3,6 százaléka volt a hiány, és jövőre is ennek közelében fog alakulni. Első látásra ezeknek a feltételeknek megfelel a jövő évi büdzsé, hiszen míg 2011-ben 5,5 százalék felett volt a hiány mértéke, 2012-től kezdve a tavalyi évig átlagosan 2,3 százalékos hiány teljesült. 2015-ben a deficit csak 2 százalék lett, és az idei évre is 2 százalékot terveztek. A 2017. évre azonban 2,4 százalék hiánycéllal számolnak, ami 0,4 százalékponttal magasabb, mint 2015-ben volt. A 2016-17. évekre prognosztizált 3,1 százalékos gazdasági növekedés egy 460 milliárd forintos mozgásteret jelenthetne. Ezt a mozgásteret a kormány ügyesen ki is használja, de a pénzforgalmi és az uniós hiány közti kapcsolatot a tervezet nem vezeti le pontosan. A gazdasági miniszter úr egy korábbi nyilatkozatában nem titkolta, hogy nem akarnak úgy járni, mint 2002-ben, amikor a gazdaság jó helyzetben volt, de a választók ezt még nem érezték, és ez alapján a Fidesz elveszített egy választást. Most célzott áfacsökkentéssel, korlátozott körben végrehajtandó béremeléssel, kevesek számára előnyt jelentő otthonteremtési támogatással óhajtják ezt megelőzni. A közkiadások viszonylag magas értéket képviselnek, nagyjából a GDP felét, különösen nagy szám ez Magyarország relatív kicsi bevételéhez képest. Az államadósság és a viszonylag magas kiadások az okai annak, hogy kevés mozgástér mutatkozik arra, hogy az idősödő társadalom okozta megnövekedett költekezés pénzügyi kockázatait reálisan felmérjék. A kormány csökkenteni akarja a kiadásokat, mégpedig úgy, hogy a közalkalmazottak bérét növeli, egyúttal csökkenti a szociális kiadásokat. A kiadások relatív nagy része általános közszolgáltatások finanszírozását szolgálja; magyarázható ez azzal, hogy a munkaerő legnagyobb része a közszférában végzi tevékenységét. Ezzel szemben meglehetősen kis hányad marad az egészségügyi kiadásokra, ami az alacsony egészségügyi szintet és az egészségügyi dolgozók kivándorlását is okozza. Az oktatásra fordított kiadások is rendkívül alacsonyak.Az elmúlt évtizedekben a gazdaság átszervezése megváltoztatta a munkaerőpiaci igényeket, ami a képzettségi szintet illeti. Mostanra sokkal inkább a technológiai tudás az, ami előtérbe került, és ami leginkább jó álláslehetőséget jelentett. Ugyanakkor az oktatási rendszer erre nem reagált kellőképpen: a diplomások nem tudnak könnyen állást találni; a felsőoktatásba való jelentkezések száma nőtt, de a diplomák értéke csökkent; a foglalkoztatottsági növekedés alacsony, ami rendszerint nagy számban eredményez pályaelhagyást.Az oktatási rendszerben beállt változások nem oldják meg az alacsony foglalkoztatottsági rátát és a magas munkanélküliséget, ugyanakkor a magasan képzett munkaerőre való igény a jövőben növekedni fog. Azt sem szabad elfeledni, hogy az öregedő társadalom miatt egyre nagyobb szükség lesz olyan fiatalokra, akik magas jövedelmet tudnak elérni, ezzel fenntartva a társadalmi egyensúlyt. Ezek a többletforrások nem alapozzák meg az oktatásban azt a minőségi változást, amiért az elmúlt hónapokban küzdöttek a civil mozgalmak és a szakszervezetek. Az egészségügy területén 12 százalékos forrásbővülést prognosztizálnak, ami a GDP-hez viszonyítva minimális emelkedést jelent. Ha kiadási oldalról nézzük, akkor valójában még csökken is az erre a területre fordított források aránya. 2016-ban a tervek szerint a kiadások 9,5 százaléka megy el az egészségügyre, 2017-től már csak 9,4 százalék. A gyógyító-megelőző kiadások a GDP 2,7 százalékára nőnek majd jövőre, ezt egészíti ki a gyógyszertámogatások 313 milliárdos kerete, ami az idei 326,2 milliárdhoz képest csökkenést jelent. A korábbi hírek szerint a kormány lemondott az új fővárosi kórház építéséről, a 2017-es költségvetésben mégis 4 milliárdot elkülönítettek erre a célra. A szociális juttatások, a nyugdíjak terén nem lesz érdemi emelkedés. A költségvetésből és a konvergenciaprogramból az olvasható ki, hogy jövőre a nettó átlagkereset változása kisebb mértékű lesz, mint idénre tervezték, 2016-ban ugyanis 5,6 százalék, míg jövőre 5,1 százalék a tervezett. Hosszabb távon a kiadások nagy részét az idősödő társadalom fogja kitenni, ami Magyarországon sokkal előrehaladottabb fázisban van, mint más országokban. A népességszám 1981-ben tetőzött, a termékenységi ráta az egyik legalacsonyabb Európában, így ennek következményeképpen a népességszám 2060 környékére várhatóan 9 millió környékére esik le. [[12.50]] A középkorúak bázisa eddig stabilnak volt mondható, de hamarosan az egyik legkisebb lesz arányuk a teljes népességhez képest európai viszonylatban, ami a legrosszabb mutatóhoz vezet majd az idősfüggőség tekintetében. Ha a jövedelmi felzárkózás teljesen eltűnik, akkor bevándorlásról nem beszélhetünk majd, viszont a magasan képzett munkaerő kivándorlásáról annál inkább. Mindent egybevetve, az idősödő társadalom okozta kifizetési kényszer a munkaerő hanyatlásához vezet majd. Az adótörvény-változások alapján érdemi segítség a családok számára az általános forgalmi adó egyes termékeket érintő csökkentése lesz. A költségvetési kiadások növekedései között az egyik legnagyobbat a lakásépítési támogatások jelentik. Jövőre a CSOK miatt 211 milliárd forintot szánnak erre, ugyanakkor ez csupán a társadalom szűk részét érinti majd, ezért általános hatása a családokra nézve nem lesz. A jövő évi költségvetés jelentős életszínvonal-javulást nem fog ezért hozni. A kiadások oldalának elemzése alapján a magyar állam rendkívül aktív szerepre készül 2017-ben, ugyanis 18 186 milliárd forintot tervez elkölteni az idei évre betervezett 15 956 milliárd forinttal szemben. Ezzel a 2230 milliárd forintos többletkiadással, kiadásnövekedéssel az államháztartás teljes kiadási oldala eléri a tervezett GDP 48,8 százalékát. A kiadások részletes funkcionális bontása alapján jól látható, hogy mely területek lesznek fontosak a kormánynak 2017-ben. A gazdasági funkciók ellátására költött összegek 2788 milliárd forintról 38 százalékos növekedéssel 3860 milliárd forintra emelkednek. Az állam működési funkcióira, saját magára lényegesen többet költhet, 12 százalékkal, azaz 340 milliárd forinttal 3133 milliárd forintra nőnek ezek a kiadások. Az egyetlen csökkenő tétel az államadósság kezelése után fizetendő 7 százalékos csökkenés, mert az államnak egyre kisebb kamatkiadást kell fizetnie. A kamatcsökkenésből adódóan több mint 500 milliárd forinttal kevesebbet kell fizetni az adósságok után, mint 2015-ben. Itt kell megemlíteni, hogy Matolcsy György szerint az elmúlt években az általa sikerként megfogalmazott növekedési fordulat legfontosabb rejtett forrása a forint árfolyamának gyengítése volt. Az MNB elnöke szerint 10 százalékos forintleértékelődés 0,5-0,8 százalékkal emelheti a magyar GDP szintjét. Emiatt mesterségesen mintegy 20 százalékkal gyengítették a forintot a korábbi árfolyamhoz képest, ami azt eredményezte, hogy a korábban devizában eladósodott háztartások súlyos terhet kaptak a nyakukba, s ezzel családok százezreit hozták sokszor reménytelen helyzetbe. A gazdasági növekedést jövőre is az ismét felpörgő uniós támogatások és a kormányzati beruházások segíthetik. Az állam 2017-ben közel 1165 milliárdot költ infrastrukturális fejlesztésekre, közlekedésre, sportlétesítményekre, ami meghaladja a GDP 3 százalékát. A Nemzeti Fejlesztési Minisztérium kiadásai tükrözik legjobban a választási költekezést. A minisztérium 321,7 milliárddal költhet többet. A kiemelt közúti projektekre 279 milliárd forint jut, ez 119 milliárddal magasabb az idei keretnél. 10 milliárdból kezdik meg a Budapest-Belgrád vasútvonal felújításának előkészítését, amely az ország legpazarlóbb vasúti beruházásának ígérkezik, ráadásul a létjogosultsága is megkérdőjelezhető. A fővárosi közlekedési beruházásokra 9,1 milliárd, a Hungaroring Zrt. támogatására 13,1 milliárd jut, a 2017-es úszó-vb-re az eddig elköltött tízmilliárdokon túl további 14 milliárdot különítettek el, s folytatódik a stadionfejlesztési program is 64,6 milliárd forint értékben. Jövőre, a választások közeledtével, a kormány a modern városok programra 153 milliárd forintot költhet el. A 27 százalékos áfa az OECD-tagállamok közül a legmagasabb, de az adóbeszedés hatékonysága jóval az elvárt szint alatt van, köszönhetően az adóelkerüléseknek. Az Európai Bizottság számítása szerint az áfarés 24 százalékos, ez 9 százalékponttal magasabb, mint az EU-s átlag. Más szóval: egy esetleg 19 százalékos áfakulcs bevezetésével ugyanaz a bevétel lenne elérhető. A kormány csalásellenes intézkedések meghozatalával támogatja az áfabeszedést, különösen az online kasszák kötelezővé tételével. Ennek megvolt már a hatása, 0,6 százalékponttal nőtt az áfabevétel GDP-hez viszonyított aránya. A kormány tervezi, hogy egyéb szolgáltatásokra is kiterjeszti ezt a bekötési kötelezettséget. Az áfabeszedés hatékonyabbá tétele széles spektrumot kell hogy lefedjen, tekintettel arra, hogy a kétezres években a szürkegazdaság a teljes gazdaság 10-17 százalékát tette ki, és ez a szám valószínűleg azóta sem csökkent. Az üzleti befektetések bővülése javíthatja a termelékenységnövekedést és szélesítheti a külpiaci értékesítési lehetőségeket. A gazdasági válság előtt szoros kapcsolat volt a gazdasági aktivitás és az üzleti befektetések között. Ezen a területen további növekedésre van szükség. Javítani kell az üzleti kiszámíthatóságot, csökkenteni kell a vállalkozások adóterheit. Korábban a finanszírozási források is kiapadtak, köszönhetően annak, hogy a bankszektor megszigorította a hitelezés feltételeit. Ez leginkább a hazai kkv-szektorra volt hatással, ugyanis a multik továbbra is a nemzetközi pénzpiac nyújtotta szolgáltatásokat tudták igénybe venni. A Növekedési Alap eredményezett néhány új befektetést, de sok esetben a már meglévő, rosszabb feltételű hitelek törlesztésére használták fel. Az egyéb finanszírozási források nem játszanak jelentős szerepet Magyarországon. A fejlődő tőkepiacok jelenthetnék a finanszírozás egy új forrását, de ez egy lassú folyamat, mely átláthatóságot, megbízhatóságot, az információk összehasonlíthatóságát és a pénzügyi stabilitási problémák helyes kezelését igényli. Ugyanakkor a befektetői bizalmat meg kell erősíteni, méghozzá egy olyan keretszabályozással, ami növeli a szektor versenyképességét. A beáramló működőtőke-befektetések az üzleti befektetések felét teszik ki, de látni kell, hogy leginkább az autógyártásban érdekelt nagy német cégeknek köszönhető ez. Ennek hatása, hogy Magyarország ágazatfüggővé vált ebben a kérdésben. Egy évvel ezelőtt a költségvetési vita során is elmondtam, hogy az Európai Bizottság milyen országspecifikus javaslatokat fogalmazott meg Magyarország részére. Az ajánlás többek között felhívta a kormány figyelmét arra, hogy tegyen intézkedéseket a reálgazdaság rendes hitelezésének helyreállítása érdekében, szüntesse meg a piaci alapú portfóliótisztítás akadályait, és csökkentse jelentősen a bankszektorban megnövelt állami tulajdonból fakadó kötelezettséggel összefüggő kockázatokat. Évek óta visszatérő javaslat, hogy mérsékelje a torzító hatású ágazati különadókat, szüntesse meg a piacra lépés indokolatlan akadályait a szolgáltatási ágazatban, ideértve a kiskereskedelmi ágazatot is; csökkentse az alacsony jövedelmű munkavállalókat terhelő adóéket, és ennek érdekében terelje át az adóterheket a növekedésre nézve kevésbé torzító területekre; folytassa az adócsalás elleni küzdelmet, fejlessze tovább a korrupció elleni küzdelem kereteit; erősítse meg a közbeszerzési rendszer versenyt ösztönző és az átláthatóságot előmozdító struktúráit, amely, ismervén a hazai közbeszerzési eljárások tapasztalatait, különösen fontos. Ezeken a területeken azóta sem történt előrelépés, s az idei költségvetés sem veszi figyelembe a megfogalmazott ajánlásokat. Összességében elmondható, hogy a jövő évi költségvetés nagyon optimista számokkal számol. Azonban azzal, hogy százmilliárdokat költenek el felesleges, indokolatlan beruházásokra, az azt követő években a szerkezetileg amúgy is gyenge lábakon álló gazdasági növekedés jelentősen mérséklődni fog. Így a fenntartható növekedés nincs megalapozva, és könnyen lehet, hogy a 2017-re tervezett 3,1 százalékos növekedés sem fog teljesülni. Egyértelműen látszik, hogy ezzel a költségvetéssel már a 2018-as választásokra készülnek. A 2017. évi költségvetési törvényjavaslatot az MSZP-frakció az elmondottak miatt nem tudja támogatni. Köszönöm a figyelmüket."
1,u2018-09-17-9,Opposition,-0.970703125,2018-09-17,0.21288293600082397,"Köszönöm a szót, elnök úr. Tisztelt Képviselőtársaim! Miniszterelnök úr, ön egy vaskos, igen súlyos papírral érkezett ma a parlament elé. Most nem arra a papírra gondolok, amiből a beszédét fölolvasta, hiszen azért az inkább könnyűnek találtatott, hiszen nem szerepelt benne, vagy nem írták oda önnek azt, hogy éppen 325 forintba kerül egy euró, nem írták oda azt, hogy a költségvetési hiány elszállt, hiszen különböző szabálytalanságok miatt az Európai Unió nem fizeti ki Magyarország számára a támogatásokat. Valószínűleg ebben a papírban, amit ön fölolvasott, abban nem szerepel az, hogy több százezren hagyták el Magyarországot vagy munkát vállalni, vagy éppen az ön rendszere elől elmenekülni, és hogy ezt tervezi sok százezer magyar fiatal.A súlyos, vaskos papír, amiről beszélek, az az, amit az Európai Parlament elfogadott, és ön bár Brüsszelbe indult megvédeni Magyarországot, ez a papír Strasbourgból érkezett. Önnek papírja van arról, egy bűnlajstroma 12 pontban, ami többek között azt rögzíti, hogy ön egy visszaeső jogsértő, egy visszaeső normaszegő, ami azt tartalmazza, hogy a közjó és a többség szolgálata helyett ön az önös érdekeit, politikai céljait fogalmazza meg, és a saját politikai elitjét gazdagítja. Ez a papír rögzíti azt, hogy ön már nem Európa erős embere, ahogy ön ezt aposztrofálta, hanem Európa páriája. És ez a papír azt is rögzíti, és talán ez a legsúlyosabb, hogy ön a népakarat ellen kormányoz, hiszen annak idején, amikor Magyarország az Európai Unióhoz csatlakozott, akkor nemcsak egy szerződésről szólt az az időszak és nemcsak egy szerződést erősített meg népszavazás - milyen furcsa, hogy akkor még erről népszavazás döntött -, hanem a magyar emberek arról döntöttek, hogy az európai értékközösséghez akarnak tartozni. Hisszük, hittük és a magyar emberek jelentős többsége hitte akkor is, hogy ezek azok az alapértékek, amikért küzdött Magyarország a rendszerváltás óta, és szeretném önnek jelezni, hogy ezt akkor a magyar emberek 84 százaléka, négyötöde támogatta. Engedjen meg egy idézetet, ha már itt az idézetekről volt szó, amit ön mondott: „Sokszor kerültünk abba a helyzetbe, hogy a magyar polgárok érdekeit éppen az Európai Unió képviselte a magyar kormánnyal szemben. Meggyőződésünk, hogy közös értékeink és elveink érvényre juttatását nem lehet mérlegelés tárgyává tenni. Fel kell tehát ruházni az Európai Uniót olyan eszközökkel, hogy tagjait folyamatosan az értékek képviseletére és az alapelvek betartására késztesse. Enélkül nincs erős Európa.” Ez történt most, miniszterelnök úr. Most az Európai Parlament kétharmada, többek között az ön volt szövetségesei kiállították a bizonyítványt, és tulajdonképpen arról hoztak döntést, hogy Magyarországon már nincs demokrácia, Magyarország letért erről az útról. Éppen ezért az MSZP olyan javaslatokkal fog élni, hogy azok az európai szabályok és a magyar korábbi demokratikus szabályok legyenek újra a legfontosabbak, és legyen újra demokrácia Magyarországon. Be fogjuk nyújtani azokat a javaslatokat, amelyeket eddig is benyújtottunk, csak leszavaztak, de ha önök ezt támogatják - és most a képviselőkhöz szólok , akkor Magyarországon újra demokrácia lesz, és ezt az európai eljárást el is lehet felejteni. Tisztelt képviselőtársaim, önökön múlik. Miniszterelnök úr, jól ismerjük már azt a mondatát, amikor azt mondta, hogy „Ne azt figyeljék, amit mondok, hanem azt, amit csinálok.” Most már sokkal súlyosabb a helyzet, mert azt látjuk, hogy miniszterelnök úr összevissza beszél. Három évvel ezelőtt még arról beszélt, hogy Görögországtól el kell venni az európai határvédelmet, és az Európai Uniónak kell ezt biztosítani, sőt a magyar kormány addig bírja a határvédelmet, amíg meg nem jelenik az Európai Unió, most pedig zsoldosokról beszél és elutasítja ezt a megoldást. [[14.00]] Közös fellépést sürgetett néhány évvel vagy néhány hónappal ezelőtt a terrorizmussal szemben, és most, hogy fel akarják ruházni az európai ügyészséget egy ilyen hatáskörrel, Magyarország természetesen nem csatlakozik ehhez a programhoz. Migrációról papol, miközben arról hallunk, hogy pont a migrációt okozó szír diktátor közeli embereinek letelepedési engedélyt ad, vagy éppen az orosz titkosszolgálathoz közel álló embereknek ad letelepedési lehetőséget. Úgy viselkedik, mint a magyar nyelv ügyében, hogy amikor elmegy Finnországba, akkor arról beszél, hogy a magyar nyelv és a magyar nép a finnugor nyelvcsaládba tartozik, majd amikor ázsiai diktátorokkal találkozik, akkor éppen a türk nyelvcsaládhoz tartozónak mondja a magyar nyelvet. Igen aggódom most, mert úgy tudom, meglátogatja majd Moszkvában kedvenc barátját, Putyint [[Derültség a Jobbik soraiból.]] [[Derültség a Jobbik soraiból.]] , és bár sok jövevényszavunk van a szlávból, a szláv nyelvből, de remélem, hogy nem jutunk el odáig, hogy a szláv nyelvcsaládba tartozik a magyar nyelv. (Derültség a Jobbik soraiból.) Mindeközben, amikor összevissza beszél, keveset ejtünk szót Magyarország valós és súlyos problémáiról. Iskolakezdéskor kiderült, hogy 4325 pedagógus hiányzik a közoktatásból. Hol lehetnek ezek a pedagógusok? Vagy éppen külföldön dolgoznak, vagy elmennek azokba a magániskolákba, ahol önök a gyermekeiket taníttatják. Nyáron komplett osztályok szűntek meg kórházakban. Tragikus, kaotikus helyzet van a sürgősségi betegellátásban. 1800 orvos hiányzik a rendszerből, 1600 településen nincs elérhető körzeti orvos. Ehhez képest pedig azt láthatjuk, hogy az önökhöz közel álló vállalkozók a lopott pénzből éppen a magánegészségügybe fektetnek be. Azt láthatjuk, hogy a magyar fiatalok százezrei készülnek elhagyni az országot, mert Magyarországon, bár önök nagyon büszkék a béremelésre, de mégiscsak a legalacsonyabb béreket találhatjuk Európában. Milyen ország az, ahol nem a munkavállalók harcolnak meg a magánszférában a saját jogaikért, a saját bérükért, hanem éppenséggel a kormány kénye-kedve szerint emelkedik a bérük? [[Németh Szilárd István: Nem igaz!]] Ön hivatkozott itt nagybefektetőkre, hivatkozott a magyar munkaerő kiválóságára, csak éppen azzal nem foglalkozik, hogy mennyit fognak majd ott keresni a magyar munkavállalók, vagy éppen arról nem ejtett szót, hogy ez hány milliárd vagy akár százmilliárd forintjába kerül az adófizetőknek, a magyar munkavállalóknak. Éppen ezért szeretném hangsúlyozni, hogy nem a multik szövetségesének kell lenni, hanem amit mi mondunk, hogy a multikban dolgozó munkavállalók szövetségeseinek kell lenni. Vissza kell számukra adni azt a jogot, hogy maguk harcoljanak meg a béremelésért. Ha megnézzük, a nyugat-európai országokban az ottani szakszervezeti jogokkal igenis jelentős eredményeket tudnak elérni, és olyan nincs, hogy egy kormány kényének-kedvének van kiszolgáltatva bármely magyar munkavállaló. Tisztelt Miniszterelnök Úr! Ön tizenkét bevándorló miatt [[Az elnök a csengő megkocogtatásával jelzi az idő leteltét.]] meghosszabbította a válsághelyzetet. 5 ezer hiányzó tanár, 1800 orvos, 1600 hiányzó körzeti orvos, 80 ezer betöltetlen álláshely: ez az igazi vészhelyzet. Köszönöm szépen, hogy meghallgattak."
1,u2017-04-20-17,Opposition,-0.97265625,2017-04-20,0.9922577142715454,"Köszönöm a szót, elnök úr. Tisztelt Képviselőtársaim! Az elmúlt hét évben meglehetősen sokat ostoroztuk a kormányt alapvetően amiatt, hogy nem kifejezetten beruházásbarát a gazdaságpolitikája, ennek eredménye volt, hogy vissza is estek rendesen a beruházások Magyarországon, a kritikus 20 százalékos szint alá is, ami tudjuk, hogy visszaesést jelent, mert 20 százaléknál lehet arról beszélni, hogy a kieső és megújuló termelőeszközök, vagyoni értékek körülbelül megfelelő arányban vannak. Ez, hogy Magyarország versenyképességével baj van, nemcsak egy szubjektív érzés volt a magyarországi befektetők, bilaterális kamarák - magyar-német kamara, magyar-amerikai kamara, magyar-kínai kamara - szakmai véleménye alapján, hanem bizonyos objektívnak számító mutatókban is megnyilvánult. Az a problémánk, hogy ez a törvényjavaslat ma nagyon jó szándékú, és fontos, hogy ilyen törvények szülessenek, de ez a törvényjavaslat a hazai versenyképesség strukturális problémáit nem képes orvosolni, és önmagában a bürokráciacsökkentés, illetve a bürokráciacsökkentés a rezsicsökkentés, a közműcsatlakozások terén kevés eredményt hozhat. Az igaz, hogy erre rendkívüli módon szükség van, mert amikor egy gazdasági érdek világosan abban fogalmazódik meg, hogy a befektetők ne elriasztva legyenek egy-egy beruházástól, hanem lehetőleg minél komfortosabban kapják meg azt az adatszolgáltatást, azt az engedélyezést, azokat a szükséges okiratokat, amelyek a beruházásának az indításához szükségesek, akkor ez egy alapvető nemzeti, nemzetgazdasági érdek. Annál is inkább fontos, hogy ezen a területen gördülékenyen történjen az ügyintézés és korrektül, mert a verseny a szomszédos országokkal, Romániával, Erdéllyel, ahol komoly magyar befektetői réteg él, és nagyon ügyesek abban, hogy külföldi befektetőket odacsábítsanak, ott sajátosabb módja van az ügyintézés hatékony megfogalmazásának, amivel ott egy különleges iroda foglalkozik most, és nem feltétlen pozitív eredményeket hoz. Mindenesetre az engedélyek megszerezése Romániában egyértelműen biztosított. [[10.10]] Magyarországon sajnos kétféle gyakorlat tapasztalható. Egyrészt van még kis létszámú elkötelezett, hozzáértő szakbürokrata - itt jó értelemben mondom a hivatalnokra azt, hogy bürokrata, Max Weber-i értelemben -, és van olyan sok-sok pályakezdő, aki vagy nem méri fel a jelentőségét a cselekedete súlyának, vagy az ismeretei hiányában képtelen arra, hogy megfelelő eredményt produkáljon. Erről sajnos olyan hírek is tudomásunkra jutnak, akár hatósági engedélyek hiánya, akár finanszírozási információkban mutatkozó félretájékoztatás, ami hazai középvállalkozásoknak százmilliós nagyságrendű veszteséget okoz, mert nem tudnak egy-egy akvizíciót a vállalt ütemben lefolytatni, mert egyszerűen vagy nem kapják meg a szükséges engedélyeket, vagy mást találnak, mint amire józan ésszel számítani lehetett. Tehát arra valóban jó lehet ez az előterjesztés, hogy néhány helyezéssel feljebb tornázza az országot azokban a versenyképességi rangsorokban, ahol az ehhez hasonló szempontok alapján pontoznak, mint például a Világbank által készített „doing business” lista. Ahhoz viszont nyilvánvalóan kevés lesz, hogy az ennél összetettebb, például a Világgazdasági Fórum által összeállított rangsorban feljebb tudjon lépni Magyarország. Ez az a lista, tudják, kedves kormányoldali képviselőtársaim, ahol Magyarország 2016-ban hat helyet rontott a helyezésén, és a 2015. évi eredményhez képest a 28 EU-tagállam közül - akkor még egyértelműen annyi volt - a 25. helyen tudott végezni Magyarország ezen az eléggé összetett versenyképességi listán. Ami, azt kell mondjam, hogy nem fiktív, mert ezt a listát nemcsak itt, a magyar parlamentben nézik - vagy a magyar kormányban nem nézik, mert nem tulajdonítanak neki jelentőséget -, hanem a befektetők nézik. Ez azért kifejezi azt, hogy milyen beruházási, befektetési környezet fogadja a beruházókat, a fejleszteni vágyókat egy-egy országban. Rátérve az előterjesztés konkrét tartalmára, az előterjesztett módosítások célja, hogy a közműcsatlakozások felgyorsítása érdekében az esetenként túlzottan bürokratikus ügyintézés egyszerűsítésre kerüljön, a hatóságok számára a határidők rövidebbek legyenek, tehát a törvény erejénél fogva szorítani az ügymenetet egy gyorsabb ciklusidőre, illetve mindezek mellé még egyfajta költségcsökkentés, amelynek eredményeként szintén számszerűen kimutatható a versenyképesség, hogy mennyibe kerül egy engedélyezési folyamat, mondjuk, Szlovákiában; ezt azért szokták nevesíteni a beruházási feasibility studynál, hogy mibe kerül az engedélyezés. Gondolom, az alkotmányos költséget nehéz hozzászámítani; reméljük, arról itt Magyarország esetében nincsen szó, mert ugye Magyarországon nincsen alkotmány, csak Alaptörvény, tehát ebből adódóan alkotmányos költség sem merülhet fel, ahol csak Alaptörvény van. De ez csak pusztán egy szómágia, amit elkövettem, a gyakorlathoz valószínűleg semmi köze. Tehát a törvényjavaslat módosítani kívánja a földgázellátásról szóló törvényt, a villamos energiáról szóló törvényt, a víziközmű-szolgáltatásról szóló 2011. évi törvényt, a területfejlesztésről és területrendezésről szóló 1996. évi törvényt, az épített környezet alakításáról és védelméről szóló 1997. évi törvényt, az ingatlan-nyilvántartásról szóló 1997. évi CXLI. törvényt és a földmérési és térképészeti tevékenységről szóló 2012. évi törvényt. Természetesen nem alapvetően akarják módosítani ezeket a törvényeket, tehát ezeknek a szabályozásoknak a lényegi eleme megmarad, és pont itt jön a probléma. Az, hogy a központi nyilvántartásból lehet majd kiválasztani azokat a villanyszerelőket és vízvezeték-szerelőket, akik a kivitelezési munkákban részt vehetnek, ez a földgázszektorban lehet, hogy azt jelenti, hogy nemcsak a nemzet gázszerelője - nem akarom nevesíteni, mert talán még a parlamentből is személyiségi jogi perre nyílna lehetőség, ha nevesíteném a nemzet földgázszerelőjét -, de gondolom, ebbe a központi minősített nyilvántartási rendszerbe mások is bekerülhetnek, és ez segíthet. Ami komolyabb probléma, az a határidő-torlódás. Tehát nemes az a cél, hogy ezek az átfutási idők csökkenjenek, hogy valaki gyorsabban megkapja a választ a hivatalból, viszont kérdéses, hogy az adott informatikai rendszer mellett, az adott tudásrendszer mellett, az adott - nem tudok jobb szót rá - „rend” mellett, hogy mennyire tartanak rendet egy-egy hivatalban, egy-egy ilyen engedély- vagy véleménykiadás mennyire lesz megbízható. Ugyanis, ha a kormányzat következetesen végigviszi azt az IT technológiában, ennek a fejlesztésében, a nyilvántartási rendszerek fejlesztésében rejlő lehetőséget, ami az Európai Unió - tudja, amit most meg akarnak állítani, Brüsszelt, hogy ne hozza ide a pénzét; Brüsszel, állj meg, ne hozzál ide se kultúrát, se teljesítményt, semmit. Tehát ha nem ezt tennék, hanem elfogadnák és célszerűen használnák fel az információtechnológia fejlesztésére szolgáló forrásokat, akkor teljesen elképzelhető és kézenfekvő, hogy ezek a nyilvántartások digitalizálást követően, célszerű keresési rendszereket követően akár a most leszűkített határidők töredéke alatt is tudnák biztosítani az ügyfél kérését. Alapvetően itt a megbízhatóságról, a pontosságról és a későbbi használhatóságról van szó. Mert sokra megy az ügyfél azzal, ha a 15 nap helyett a földgázelosztónak most már csak 5 nap alatt kell kiadni, hogy felülvizsgálja a kivitelezés előtt a csatlakozóvezeték és a felhasználói berendezés kiviteli terveit, ha ehhez például a csatlakozási pontok tisztázása területén nincs meg a kellő, digitálisan is elérhető információ a számára. Tehát ha ezt úgy képzelik el, hogy majd kézzel sokkal gyorsabban dolgoznak az ügyintézők, akkor ez egy kudarcra ítélt mutatvány. Ez nem a versenyképességet fogja növelni, hanem a káoszt és a megbízhatatlan adatok sorát. Az előterjesztés szerint a közműszolgáltatóknak a hálózati csatlakozási igény ügyében hozott döntésével szemben rögzítésre kerülnek a jogorvoslatot biztosító hatóság eljárásának alapvető szabályai és határideje is. Ez azért fontos, mert különösen a külföldi befektetőt meg kell tanítani arra, hogy Magyarországon milyen engedélyekre, mire van szüksége. Gondolom, minden komoly befektető alkalmaz hazai szakértőt is, de akkor nyugodt minden befektető, ha ezt írásban látja. Tehát ha a törvény egy ilyet megkövetel, az egy helyes törekvés, hogy előre látható legyen a folyamat lényege. Az tény, hogy a törvényjavaslat kihirdetése és hatálybalépése közötti idő meglehetősen rövid, ezért e tekintetben csak remélhető, hogy a magyar kormányzati közigazgatás fel tud készülni - illetve jelenleg is fel van készülve, mert nyolc nap alatt nem fog tudni felkészülni túl sok mindenre -, tehát jelenleg is fel van készülve arra, amiről beszéltem, hogy akár a digitális technológia lehetőségeit is kihasználva, be tudja majd tartani a törvényben rögzített határidőket úgy, hogy azzal a közműszolgáltatásokkal kapcsolatos biztonsági követelmények nem sérülnek, azok megbízhatóak lesznek, és a rövid eljárási határidők betartásából eredő esetleges hibás hatósági döntések nem veszélyeztetik majd a személyek és a vagyontárgyak biztonságát. [[10.20]] Ugyanis itt kétféle kockázat van. Az egyik a befektetők kockázata, ami nagyjából megjelenik abban, hogy milyen az ország megítélése. Jelenleg sajnos rossz. Tehát sokkal kevesebb külföldi befektető jön Magyarországra, mint amennyit az objektív mutatók alapján lehetővé lehetne tenni, tehát a szubjektív megítélés Magyarország esetében rossz. Ez az egyik veszély. A másik veszély sokkal konkrétabb és sokkal kézzelfoghatóbb: a személyek élet- és vagyonbiztonsága, illetve a cégek vagyonbiztonsága területén is megjelenik egy kockázat az esetleges hibás hatósági döntések következtében. Tehát a törvényjavaslat kodifikációs szempontból nincs kellően előkészítve, például a módosítandó törvényjavaslatok meglehetősen különös, mondhatni összevissza sorrendben vannak egymás után szedve ahelyett, hogy a jogszabályszerkesztési követelményeknek megfelelően kronológiai sorrendben követnék egymást, hogy a jámbor szemlélő, tehát nem a kifejezetten beavatott számára is könnyen és gyorsan megérthető lenne. Tehát egy olyan törvényjavaslat van előttünk, amire nagyon nagy szükség van, Magyarország versenyképességét a bürokrácia színvonalának emelése oldaláról is kifejezetten javítani kell, ez a papír viszont nem az. [[Felmutat egy papírlapot.]] Nem akarom megsérteni a szemléltetés szabályait, tehát ez most nem szemleltetés, csak az előterjesztés egy lapját emeltem meg, nem kockáztatva, gondolom, semmilyen házszabályi büntetést. Tehát ez nem az, amire vágytunk, így ezt még nem tudjuk támogatni, de az irányt üdvözöljük. Köszönöm szépen, elnök úr. [[Heringes Anita tapsol.]]"
1,u2015-10-08-7,Opposition,-1.0,2015-10-08,0.02208186313509941,"Elnök Úr! Tisztelt Ház! Tisztelt Képviselőtársaim! Magyarországon az elmúlt évtizedekben egyvalamiben mindig közös állásponton voltak a politikai pártok, az pedig nem más, mint garantálni az időskori létbiztonságot, a tisztességes megélhetést biztosító nyugdíjrendszert fenntarthatóvá tenni. Ezt az elvet rúgta fel 2010-ben a hatalomra került Orbán-kormány. Álságos az a Fidesz-magatartás, amikor a társadalom felé a nemzeti együttműködés rendszeréről akar beszélni, miközben már pontosan tudták, ők nem beszélni akarnak és nem együttműködni akarnak a társadalommal. Ezt tapasztalhatta meg elsősorban az a 3,2 millió ember, akitől önök elvették a magánnyugdíjcélú megtakarításaikat. A tervüket pedig félrevezetések sorozatával vitték véghez. Viszonylag keveset beszélnek a magánnyugdíjpénztárak bedöntésével kapcsolatos döntésük körülményeiről. Persze, hallhattuk, hogy a nemzetközi helyzet, a nemzetközi gazdasági körülmények, az Európai Unió, hallhattuk azt, hogy gonosz, tőzsdéző pénztárak, biztonságot adó állami nyugdíjak között kell választani. Ma már pontosan tudjuk, hogy mi az igazság. Önök megpróbálták elérni az Európai Unió intézményeinél, hogy a költségvetési hiányba és az államadósságba ne kelljen beleszámítani a pénztáraknak átutalt államháztartási összeget. Magyarország gazdasági és pénzügyi helyzete a valóságban semmivel nem javult volna, de önöknek a statisztika kozmetikázása is elegendő lett volna ahhoz, hogy az egyedüli esélyük arra, hogy a választási kampányban vállalt, lényegében egyetlen konkrét választási ígéretüket, az egykulcsos szja-t meg tudják valósítani. De tegyük föl a kérdést, mi lett volna, ha az Európai Unió jóváhagyja az önök miniszterelnökének, Orbán Viktornak és Matolcsy Györgynek a kérését. Valószínűleg akkor ma nem kellene itt azon vitatkozni, hogy vannak-e gonosz tőzsdéző pénztárak, megmentőként kell-e fellépnie a kormánynak, hiszen ez már mind rendezett lett volna. De mivel az Európai Unió nem járult hozzá az önök kéréséhez, más módszert választottak. Félrevezették az embereket, amikor a nyugdíjak biztonságba helyezéséről beszélve önök az emberek védelmét helyezték elsősorban az ügy valódi kérdésévé. Miközben van egy valódi igazság. Önöknek 3 ezer milliárd forintra volt szükségük. Önöket ez a cél vezette, amikor a törvényeiket benyújtották. A törvényjavaslat parlamenti tárgyalásakor a kormány képviselője meg is fogalmazta ezt. A kormánynak nem áll érdekében a jelenlegi nyugdíjrendszer fenntartása. Itt mondták föl az elmúlt negyedszázad politikai és társadalmi konszenzusát. Hogy minden körülmények között egy fenntartható, kiszámítható és a nyugdíjaskor elérését követően létbiztonságot adó nyugdíjrendszert tartsanak fönn. 1998-ban született meg a döntés, ami nem volt könnyű az akkori körülmények között. Akkor volt az a helyzet, hogy Magyarországon a nyugdíjrendszeren változtatni kellett, mert látszott, hogy nem lesz fenntartható. Az Országgyűlés létrehozta azt a hárompilléres rendszert, abban bízva, hogy szilárd lábakon álló, hosszú távon is fenntartható finanszírozási modellt fog megteremteni. Ennek köszönhetően 13 évig gyűjtötték egyéni, nevesített számlán az emberek a megtakarításaikat. És szolidárisak voltak az állami nyugdíjrendszerben lévőkkel. Tizenhárom éven keresztül hozott az ország áldozatot azért, hogy majd élvezhesse ennek a modellnek az előnyeit. Majd alig néhány évvel a rendszer indulása előtt önök felszámolták az egészet. Ezzel 13 év munkáját semmisítették meg. Önök azt mondták, hogy elhibázott volt a ’98-as átalakítás. Én azt mondom, az önök azon lépése volt a valódi hiba, hogy pont az előtt számolták föl a rendszert, mielőtt az első kifizetések megkezdődhettek volna. A hárompilléres rendszer első éveiben, amikor az első Orbán-kormány volt hatalmon, kitartottak a modell mellett. Igaz, valamelyest már akkor is módosítottak rajta, de a lényegét tekintve az egészet hagyták működni. Akkor most milyen alapon nevezi bárki az Országgyűlés korábbi döntését elhibázottnak a saját felelősségének hangoztatása nélkül? A kormány előterjesztése nyomán önök többségében támogató szavazataikkal 2010 decemberében elfogadták a magánnyugdíjpénztárak által kezelt vagyon lenyúlását. Önök nem lehetőséget, hanem ultimátumot adtak. Ultimátumot küldtek 3 millió embernek: ha ellentmondtok nekünk, akkor kiiratkoztok az állami nyugdíjrendszerből. Ez egy történelmi pillanat volt, tisztelt képviselőtársaim, ugyanis negyedszázada nem volt olyan kormány, amely törvényi erővel konkrétan megzsarolt volna 3 millió embert, olyan választás elé állítva, ahol nincs egyéni döntése. Vagy alkalmazkodik, vagy elveszíti mindenét. A jövőjét veszíti el. Az Orbán-kormány alatt ezt is megélhettük persze, és ugyan ez a kezdet volt, azóta többször kellett még ilyet megélni. Ehhez képest Selmeczi Gabriella akkori nyugdíjvédelmi miniszterelnöki megbízott elképesztő sikerekről beszélt, mert az emberek 96 százaléka nem mert ellentmondani a kormánynak. Sajátos, hogy önöknél ez számít sikernek. De nem mehetünk el szó nélkül a Fidesz egy másik hazugsága, az egyéni számlák ügye mellett sem. 2010 decemberében a parlament elfogadta a kötelező magán-nyugdíjpénztári tagok védelméről szóló politikai nyilatkozatot. Máig nem értem, hogy önök, amikor tudják, hogy nincs megoldás, akkor állandóan egy politikai nyilatkozatot rohannak elfogadni. Nem törvényt nyújtottak be, hogy hogyan kívánják megoldani azt az ígéretüket, amely így hangzott a nyilatkozatban: garantálni kell az egyéni számlavezetés intézményét az állami nyugdíjrendszerbe átlépő, korábbi kötelező magán-nyugdíjpénztári tagoknak, ezzel nem csupán sugallva, de megígérve azt is, hogy a jövőben egyéni számlákon írják jóvá a befizetők nyugdíjjárulékát. [[9.40]] Csendben jegyzem meg, ha valaki megnézi azoknak a parlamenti vitáknak a jegyzőkönyveit, akkor pontosan olvashatja az ellenzék részéről, hogy már akkor tudtuk, hogy nem lehetséges, hiszen olyan nyugdíjrendszer, amely nem egységes normatív szabályokon alapul, hanem valakiknek kizárólagosan ad egyéniszámla-lehetőséget, míg a többségét bent tartja az állami felosztó-kirovóban, hát az önmagában is egy bornírt ötletnek tűnt. De ezzel önmagában még nem jutottunk a végére, hiszen 2010 decemberében szintén a nyugdíjügyi megbízott, Selmeczi Gabriella, azt mondta: „A tervek szerint másfél éven belül minden járulékfizetőnek egyéni számlája lesz.” 2011: „Jövő év tavaszával létrejöhet az egyéni számla” - mondta Rogán Antal. „Bármely nyugdíjrendszer korrekt működésének alapja a pontos nyilvántartási rendszer, ennek megteremtésén dolgozunk” - mondta Balog Zoltán miniszter úr 2012-ben. Még 2013-ban is, tehát két évvel ezelőtt is Rogán Antal váltig állította, hogy 2013-ban jóváírják a korábbi nyugdíjpénztári befizetéseket is. Ha csak ennyit tudtunk összehozni, akkor abból egy tanulság van: önök félrevezették az embereket. Nem mondott igazat Selmeczi Gabriella miniszterelnöki megbízott, nem mondott igazat Balog Zoltán, és hazudott Rogán Antal, az önök frissen megválasztott propagandaügyi minisztere is. A valóság ezzel szemben az, hogy az elmúlt öt év során nem valósult meg ezzel kapcsolatban egyik ígéretük sem. Ellenben 3000 milliárd forintot sikerült elkölteniük mind az utolsó fillérig, igaz, korántsem botránytól mentesen. Még mielőtt nagy dicséretnek adnánk hangot az adósságkezelő alap irányító testülete vonatkozásában, szeretném mondani, hogy sokkal hamarabb kezdte meg a működését, mint az őt létrehozó kormányrendelet - csak ennyit a jogállamiságról. A másik, hogy maga a testület 2011. május 18-án felhatalmazta az ÁKK Zrt. vezérigazgatóját egy részletes értékesítési stratégia kidolgozására. De ennek megvalósítására és elfogadására csak október végén került sor. Mindez azt jelenti, hogy öt hónapon keresztül stratégia nélkül, minden koncepció nélkül önök 450 milliárd forintnyi vagyont költöttek el. Az alap hiába kívánta 2011 májusa óta egy kockázatkezelési szolgáltatást végző menedzsment kialakítását igénybe venni vagy szolgáltatását igénybe venni, ezt csak augusztus végétől tudta megtenni, szakértői segítség nélkül maradt a politikai döntéshozatal, amelynek végén újabb 400 milliárd forint állampapíron kívüli vagyont sikerült elkölteni. Ezen szabálytalanságon kívül azon érdemes lenne elgondolkodnunk, tisztelt képviselőtársaim - de már ezen sem vagyok meglepődve -, hogy az önök kinevezési gyakorlatai és az olcsóbb állam elve mögött valójában az húzódik meg, hogy az alap irányító testületének elnöki tisztségét öt hónapon keresztül összeférhetetlen módon töltötte be Nátrán Roland, aki a Matolcsy-féle Nemzetgazdasági Minisztérium helyettes államtitkára is volt, valószínűleg ezen munkája eredményeképpen nevezték ki párhuzamosan az Eximbank vezérigazgatójává is. A nyilvánvalóan törvénybe ütköző álláshalmozás következmények nélkül maradhatott, miközben ez alatt az öt hónap alatt újabb százmilliárdokat értékesítettek. Az is alapos vizsgálatot érdemelne, hogy pályáztatás nélkül hogyan tudták kiválasztani épp az Unicredit Bankot a több mint 500 milliárd forintos külföldi értékpapír kezelésére. Tisztelt Képviselőtársaim! Pontosan látjuk, hogy önök nem csupán hazudtak az embereknek, nem csupán ultimátumot adtak a pénztári tagoknak, de sorozatos botrányokkal és szabálytalanságokkal költötték el az állampolgárok elmúlt 13 évi megtakarítását. Érdemes megnéznünk, hogy utólag védhető-e a döntésük. Becsó Zsolt, a Fidesz vezérszónoka az imént éppen erről tett tanúbizonyságot, hogy megvédje a kormányzat döntését. A kormányzati nyilatkozatok szerint az alap létrehozása, a magán-nyugdíjpénztári tagok nyugdíjának megvédése, az egyéni nyugdíjszámlák bevezetése, az államadósság csökkentése, mindezek a célok hogyan teljesültek? Mint látjuk, a korábbi ígéreteit a kormány a mai napig nem teljesítette, tehát erre igazándiból már szót nem kell fecséreljünk, hiszen önök sem tudják megvédeni ehelyütt sem. Viszont, hogy a harmadik eleméről, az államadósságról is ejtsünk néhány szót. A GDP-arányos bruttó államadósság mértéke 2015. október 2-ai adatok szerint már 25 000 milliárd forint fölé emelkedett, ami az idei évre várható GDP 75,6 százalékának megfelelő mérték. Hát ennyit a számokról. Összegezve, nincs semmilyen gazdasági csoda. A költségvetési hiány csupán azért lett alacsonyabb, mert már nem kell a pénztáraknak utalt tagdíjat is a nyugdíjkasszába pótolni, mert önök a nyugdíj ellátórendszeréből kivezettek tízezreket, százezreket azért, akiknek nem teremtették meg a nyugdíjjogosultságát vagy elvették tőle, a költségvetési lyukakat betömték, az ígéretekhez képest korántsem fordították az egészet adósságcsökkentésre.Fel kell tenni tehát a kérdést, érdemes volt-e bedönteni a magánnyugdíjpénztárakat. A fideszes állítások szerint igen, mert eltőzsdézték az emberek megtakarításait. Érdekes, tisztelt képviselőtársaim, ha így lenne, akkor mégis miből volt reálhozam, amit kifizettek az embereknek? Azzal már nincs baj, csak akkor, ha a kormány akarja eltőzsdézni a pénzeket? Valójában nem lett jobb, de sokkal rosszabb lett a helyzet. 2011-ben az átvett vagyon tekintetében a Fidesz-kormány egy éve alatt mínusz 10 százalékos veszteséget halmoztak fel, ami százmilliárdos veszteséget jelent; ismétlem: százmilliárdosat. Ezzel az állam messze alulmúlta a magánnyugdíjpénztárak teljesítményét. 2012-ben a talpon maradt nyolc pénztár kivétel nélkül komoly hozamot produkált. Sőt, a pénztárak jócskán túlteljesítették az 5 százalékos inflációt és a bankok hozamát is. Többségük bőven 15 százalék feletti eredményt ért el. Ezzel szemben az állam csupán a gyorsan fogyó vagyont és a botrányokat tudta produkálni. Tisztelt Országgyűlés! Végeredményben a kormánynak jelentős mértékben sikerült meggyengítenie a nyugdíjrendszert. Ha ez történelmi léptékű tény, akkor erre annyira nem lennék büszke. 3000 milliárd forint jelen pillanatban hiányzik a jövőből. Ezt a pénzt az államháztartásnak kell kigazdálkodnia, nem évtizedek múlva, hanem már néhány éven belül. A Magyar Szocialista Párt elutasítja ezt a felelőtlen, átgondolatlan politikát, ami hárommillió ember időskori biztonságát tette kockára, saját politikai, napi szinten mért érdekeiért, a Nyugdíjreform Alap beszámolója pedig pontosan azt támasztja alá, hogy számunkra ez a szavazás, ez a döntés semmilyen formájában nem elfogadható. Nem tudunk azonosulni azzal, hogy ugyan elvenni már megtanultak, de adni, a jövőt legalább a nyugdíjrendszerben biztonságossá tenni, az az önök törvényjavaslatában nem jelent meg az elmúlt években, és önök ma elfelejtenek emlékezni. De ne felejtsék el, hárommillió ember pontosan emlékszik, hogy mit tettek az ő jövőjükkel az önök törvényei! Köszönöm."
1,u2014-10-13-3,OTHER,0.74755859375,2014-10-13,0.008932613767683506,"Köszönöm a szót, elnök úr. Tisztelt Országgyűlés! Elsőként én is szeretnék köszönetet mondani részben a választópolgároknak, részben a választási szerveknek az önkormányzati választásokon való részvétel, illetve a lebonyolítás miatt, és szeretnék gratulálni a győzteseknek, legyenek azok kormánypártiak, ellenzékiek vagy éppen függetlenek, köztük azoknak a független polgármestereknek, akik az LMP támogatásával nyertek tegnap. Tisztelt Országgyűlés! Tisztelt Miniszterelnök Úr! Először is köszönöm szépen azt az ideológiai okfejtést, amit röviden, néhány percben előadott. Szeretném elmondani önnek, hogy önt az elmúlt években sokan vádolták köpönyegforgatással az elmúlt 25 éves pályafutása kapcsán. Tisztelettel jelentem, hogy ez a vád tökéletesen megalapozatlan. Megalapozatlan azért, mert ön ugyanazt a szélsőjobboldali gazdaságpolitikát képviseli most, mint amit a rendszerváltás éveiben az SZDSZ oldalán, a Liberális Internacionálé alelnökeként. [[Moraj.]] Tisztelt Miniszterelnök Úr! Az elmúlt hetekben ön, illetve a miniszterei arról beszéltek, hogy kevesebben éljenek az államból. Arról valljanak színt, hogy ez mit jelent! Mit jelent az, hogy Varga Mihály nemzetgazdasági miniszter azt mondja, hogy az állami újraelosztás arányát csökkenteni kell 5,5 százalékkal, magyarul 1700 milliárd forinttal. A szóbűvészetet önök pontosan értik, azt mondják, hogy ez nem megszorítás. Nevezzük akkor kiadáscsökkentésnek! Honnan akarnak elvenni? Erről kellene beszélni, miniszterelnök úr! Az a helyzet, hogy az elmúlt években 250-300 milliárd forintot vontak ki a jóléti szektorból, tehát a szociális, egészségügyi és oktatási kiadásokból. Az a helyzet, hogy 2002-2003-ban a GDP 6 százalékát költöttük oktatásra, jelenleg ez kevesebb, mint a GDP 4 százaléka, kutatás-fejlesztésre ma a GDP 1 százalékát költjük, az európai uniós átlag 2 százalék. Erről kellene beszélni, miniszterelnök úr, az ideológiai szózatok helyett! Igen, önnek igaza van abban, hogy jólétet nem lehet spekulációra, nem lehet hitelre alapozni ? mint ahogy nem lehet jólétet kizsákmányolásra sem alapozni. Lássunk tisztán abban, hogy mi van a foglalkoztatási dicshimnuszok mögött! Ma Magyarországon a munkanélküliség 10 százalék körül lenne, ha az ön által egyébként nagyon megvetett statisztikai bűvészmutatványaikba nem foglalnák bele a közfoglalkoztatást és nem foglalnák bele a külföldi munkavállalást. [[Zaj, moraj a kormánypártok soraiban.]] Magyarországon, kedves Németh Szilárd, az a helyzet, hogy az elmúlt négy évben az öt fő feletti foglalkoztatottságú gazdálkodó szervezeteknél a versenyszférában 50 ezer főnek tudtak új munkahelyet teremteni. Ez nagyrészt az autóiparnak köszönhető és a fölpörgetett uniós fejlesztési forrásoknak. Ha Németh Szilárdot ennyire érdekli az, hogy az Európai Unió erről hogyan vélekedik: az Európai Bizottság legutóbbi jelentése azt mondja, hogy Magyarországon a kkv-szektor foglalkoztatási rátája 2009-hez képest 2 százalékot csökkent. 32 500munkahelyet veszítettünk el a kkv-szektorban 2009 óta. Ehhez képest mit tesznek önök? Azt teszik, hogy fölpörgetik a jövedelemkiáramlást. Miniszterelnök úr a legutóbbi napirend előtti hozzászólásomra adott válaszában nem reagált arra, miért van az, hogy ma Magyarországon tízszer-hússzor annyi támogatás megy a multicégeknek, mint a hazai kis- és középvállalkozásoknak. Nem válaszolt arra, hogy az önök stratégiai partnerei 2010 és 2014 között 2831 milliárd üzemi eredményt értek el, és ennek a 81 százaléka kifolyt Magyarországról. Ennek a 81 százaléka kifolyik, a jövedelemkiáramlást önök nem állították meg, hanem felpörgették. Ezek után, miniszterelnök úr, én azt gondolom, szólni kéne talán arról is, hogy harcot hirdetett az államadósság ellen. Az államadósság nem csökkent, hanem nőtt. S akkor még nem beszéltünk a 3 ezer milliárd forintos elégetett magán-nyugdíjpénztári vagyonról és a 3 ezer milliárd forintos paksi hitelről. Miniszterelnök Úr! Az az ideológiai képlet, amit itt fölvázolt, egy függő, szolidaritáshiányos, erőforrásait felélő, kiszolgáltatott, összeszerelő országról szól. Mi ehelyett egy erőforrásait megőrző, összetartó, esélyteremtő, független, megújuló Magyarországot szeretnénk. Köszönöm szépen."
1,u2016-05-24-93,OTHER,0.7138671875,2016-05-24,0.018562616780400276,"öszönöm a szót, elnök úr. Tisztelt Országgyűlés! Elsőként is, mivel felszólalásomban elfelejtettem, szeretném megköszönni kormánypárti képviselőtársaimnak, hogy lehetővé tették e határozati javaslat vitáját. Ezt ezúton is, utólag is, csatlakozva frakciótársaimhoz, köszönöm. Egyben meg akartam köszönni Bencsik János képviselő úrnak azt, hogy a Nemzeti Fenntartható Fejlődési Tanács értékes állásfoglalását megosztotta az Országgyűléssel, hiszen jó néhány olyan pontra hívta fel a figyelmet, amelyek, azt gondolom, előremutatóan segíthetik azt az ügyet, amit képviselünk. Ezáltal már bővült a kör, mert nemcsak a Jobbiknak, az LMP-nek, Fodor Gábornak, hanem Kövér Lászlónak és a Fenntartható Fejlődési Tanácsnak is ismerjük a véleményét. Kérem, nézze el nekem Gúr Nándor képviselőtársam, mert hozzám intézte szavait, hogy ezt nem láttam ilyen tisztán és világosan az MSZP esetében. Alapvetően hiszek abban, hogy önök fejlődőképesek, és habár a képviselőik elkövettek egy hibát az Európai Unióban, abban bíztam, hogy itt talán a frakció ezt orvosolja. Hadd idézzek önnek Huntingtontól, egy baloldali gazdaságtudóstól a Civilizációk összecsapásából egy idézetet, amely talán a baloldal számára érdekes lehet. „A globalizáció hívei szerint minden állam profitál a folyamatból, de a tények nem ezt mutatják. Az elmúlt évtizedekben nőttek a fejlett és a fejletlen országok közötti különbségek. A globalizáció negatív hatásai leginkább a szociális jólét, a biztonság terén tapasztalhatóak. Világméretű folyamatok miatt jellemző a nemzetközi és az országokon belüli egyenlőtlenségek növekedése, a fokozódó elszegényedés. A szegényebb rétegek kirekesztetté válnak, nehezebben jutnak hozzá a gazdasági és technológiai fejlődés vívmányaihoz. Megjelenik a munkanélküliség, a kisvállalkozások tönkremennek a multinacionális cégekkel való versenyben. A szociális védőháló szétszakad, eltűnnek a jóléti intézmények, vagy fenntartásuk egyre nagyobb nehézségekbe ütközik.” Azt gondolom, hogy egy baloldali értékeket képviselő pártnak egy ilyen globalizációs folyamat ellen határozott állásponttal kellene lennie, hiszen a szabadkereskedelmi egyezmény az egyik legnagyobb védőbástyája a [[Az elnök a csengő megkocogtatásával jelzi az időkeret leteltét.]] neoliberális piacgazdaságnak, amely veszélyezteti azokat az értékeket, amelyeket elvileg képviselniük kell. Elnézést, és köszönöm szépen. [[Taps a Jobbik padsoraiból.]]"
1,u2021-11-09-1,OTHER,0.66650390625,2021-11-09,0.9879774451255798,"Köszönöm szépen a szót, elnök úr. Tisztelt Ház! Kedves Képviselőtársaim! A versenyképesség alatt a gazdaság hosszú távú teljesítményét meghatározó tényezők összességének színvonalát értjük, amelyek kiterjednek többek között a termelékenységre, az emberi erőforrás mennyiségére és minőségére, a technikai haladásra, a szabályozói környezetre, a vállalkozói attitűdre, a finanszírozási lehetőségekre, valamint a társadalmi és környezeti fenntarthatóságra olvashatjuk a Magyar Nemzeti Bank múlt héten megjelent versenyképességi jelentésében. Az MNB jelentése két dimenzióban vizsgálja a magyar gazdaság e területen elért eredményeit, egyfelől az Európai Unió és a V3-as országok eredményeivel való összevetésben, másfelől pedig a megelőző évekhez viszonyítva. A versenyképesség szempontjából kiemelt fontosságú két terület: az egyik a tudásalapú társadalom, a másik pedig a kutatás-fejlesztés és innováció. Nos, ezeken a területeken igen nagy a lemaradásunk mind az Európai Unió átlagához, mind a V3-országokhoz képest, és sajnálatos módon az elmúlt évekhez képest sem sikerült érdemi javulást elérni ezeken a területeken Magyarországon. [[9.10]] A Magyar Nemzeti Bank által két évvel ezelőtt összeállított talán önök is emlékeznek rá, hiszen beszéltünk róla itt a Házban is 330 pontos versenyképességi program, amely egyébként egy igen kiváló program volt, többek között azt a célt is megfogalmazta, hogy a termelékenység éves növekedési üteme érje el a 7 százalékot. Ez a cél messze nem teljesült az elmúlt időszakban, nemhogy felzárkóznánk a termelékenység vonatkozásában az Európai Unióhoz, hanem sokkal inkább lemaradunk. A termelékenység 2020-ban az EU-országok átlagában 42 euró/óra volt ez vásárlóerő-paritáson érthető , ezzel pariban Magyarországon 28 euró volt, vagyis mindössze csak kétharmada az európai uniós átlagnak; de ha megnézzük a V3-országokat, a V3-országok átlaga is 30 euró, vagyis ők is fölöttünk vannak, tehát elég jelentős a lemaradásunk. További célkitűzés volt, hogy a K+F kiadások érjék el a GDP 2 százalékát. Hát, ezt sem sikerült teljesíteni, maradtunk 1,5 százalékon, miközben mindenféle fölösleges dolgokra akadt pénz a költségvetésben, a Budapest-Belgrád vasútvonaltól a Fudan Egyetem budapesti campusáig bezárólag. Ugyancsak elvárásként fogalmazódott meg az, hogy az egészségben eltöltött várható élettartam Magyarországon érje el a 64 évet. Nem szükséges önöknek itt és most bizonygatnom, hogy milyen messze vagyunk ettől a céltól, de nem pusztán az a probléma, hogy messze vagyunk, hanem az, hogy az elmúlt években nem történt érdemi változás és érdemi felzárkózás ezen a területen. Itt üt vissza az, hogy az Orbán-kormány az elmúlt 12 esztendőben egészségügyre és oktatásra igen keveset költött, úgy tekintett ezekre a tárcákra, mint spórkasszára, ahonnan mindig ki lehet venni pénzt, ha miniszterelnök urunknak éppen valamilyen új hobbija keletkezik. Hát, nem, ezt nem lehet büntetlenül megtenni! A humán tőke minősége erősen függ attól, hogy mennyit költünk oktatásra és egészségügyre. A jó minőségű humán tőke nélkül pedig nem lehet versenyképességet javítani. Apropó, ha az egészségügynél tartunk, az egyik friss hír, hogy a pécsi gyermekonkológia krónikus ápolóhiányban szenved. Természetesen nagyjából bármelyik más vidéki városra és bármelyik osztályra el lehetne ezt mondani, hát, így állunk most. Az Orbán-kormány azonban csak mennyiségi növekedésben tud gondolkodni: minél több beton, építőipari tevékenység, szakképzetlen munka bevonása, annál jobban élünk gondolják az illetékesek. De, kedves kormányoldali képviselőtársaim, ez a gazdaságpolitika egyszer már megbukott a 80-as években. Persze értem én egyébként, hogy miért ragaszkodnak önök ehhez, hát, nyilván azért, mert az önök által létrehozott nemzeti burzsoázia, a NER ezen a gazdasági bázison épül fel, és ez támogatja az önök politikai rendszerét. Ezért aztán a feladatunk nagyon egyszerű: ha versenyképes gazdaságot akarunk megteremteni, akkor meg kell szabadulnunk a Fidesz-kormánytól és az általa létrehozott NER-vállalkozóktól. [[Nacsa Lőrinc: Hogyne!]] Köszönöm szépen, elnök úr."
1,u2014-11-21-49,OTHER,-1.0,2014-11-21,0.009512688033282757,"Köszönöm szépen. Tisztelt Elnök Úr! Tisztelt Képviselőtársaim! Miért is mondja a Jobbik azt, hogy ez a törvény nem nyújt igazi megoldást a devizahitelesek problémájára? Miért vagyunk ezzel elégedetlenek? Miért gondoljuk azt, hogy nem is félmegoldás ez, negyed vagy éppen kevesebb, amit ez a törvényjavaslat nyújt számunkra? Először is azt kell látni, hogy annyi jogsértést követtek el a bankok a devizahitelesek kárára, éveken keresztül gyakorlatilag változatlanul hagyta folyni ezeket a devizahiteles ügyeket a kormány, hogy az ember alig hisz a szemének. Érdekes volt például az, hogy miközben a devizahitelezés a tetőpontján volt, a hitelintézeti törvény úgy rendelkezett, hogy azoknak az embereknek, akik az ügyfelekkel kapcsolatot tartanak, szakképzettnek kell lenniük, az ügyfelet pedig fel kell világosítani az általa vállalt összes kockázatról. [[12.40]] Önmagában már ennek a feltételnek sem feleltek meg azok a banki és egyéb alkalmazottak, akik ezeket a hiteleket közvetítették. Azzal senki nem törődött, hogy az ügyfelek számára egy többoldalas, sokszor a közgazdászok által is nehezen érthető, sok áttétellel rendelkező törvényjavaslatot miért kellett volna megérteniük azoknak az ügyfeleknek, akik egyébként nem rendelkeztek ilyen végzettséggel. Nem kapták meg a szükséges felvilágosítást. De továbbmegyek. Amikor arról van szó, hogy milyen kockázatokat láthatott maga előtt az ügyfél a hitelfelvételkor, érdemes mérlegre tenni a következő kérdéseket. Vajon miért van az, hogy az Egyesült Államokban, amelyet a Jobbik véletlenül sem tekint mintademokráciának, a nindzsának nevezett emberek ? akiket egy angol mozaikszó alapján képeztek ?, a munkával, a vagyonnal, semmiféle életkilátással nem rendelkezők is hitelhez jutottak, hitelezési boom alakult ki? Annak a következményeit nyögte utána éveken keresztül, még manapság is a világ, hogy a bankok felelőtlenül jártak el. Gyakorlatilag ugyanez Magyarországon, mondjam azt, hogy megtorlatlanul maradt. Az Egyesült Államokban például ? a magát nemzetinek valló Orbán-kormánnyal ellentétben - őszintén beszéltek arról, hogy a bankokat meg kell büntetni, viselniük kell a következményeket azért, mert általános, mélyreható gazdasági válságot okoztak. Magyarországon sajnos ezzel kapcsolatban nem történt semmi. Amikor tapasztalja a kormány az egyik törvénytelenséget a másik után, akkor sem tesz semmit kétharmados parlamenti felhatalmazással annak érdekében, hogy a tisztelt Ház olyan törvényeket fogadjon el, amelyekkel egy héten belül garantáltan meg lehetne teremteni a rendezés végleges és hatékony jogi feltételeit. Ez nem történik meg, éveken keresztül mutogatnak egymásra, mutogatnak a Legfelsőbb Bíróságra, mutogatnak az Európai Unióra, de a kormány érdekes módon ebben az esetben elfelejti használni azt a hatalmat, amellyel egyébként önállóan még az alkotmányt is képes volt megváltoztatni. Az is érdekes, hogy a kormány a saját emberét teszi a Pénzügyi Szervezetek Állami Felügyeletének élére, és ez az ember, aki vezeti ezt a szervezetet, nem indít közérdekű keresetet a devizahitelesek védelmében, hanem hagyja, hogy az egyébként adósságcsapdában fuldokló emberek saját pénzükön, az utolsó forintjaik előkaparásával reménytelen küzdelmet folytassanak a bankok profi jogászaival szemben. Hölgyeim és uraim, hol van itt az igazság?! Hol van itt a józan ész? Három és fél, négy millió embert érint családtagokkal együtt ez a kérdés, amelyről most beszélünk, annyian vergődnek adósságcsapdában. Ha nem szabadítja ki a törvényhozó hatalom ezeket az embereket ebből az adósságcsapdából, akkor Magyarországgazdasági felemelkedése nem tud bekövetkezni. Ezeknek az embereknek a kieső jövedelme, az, hogy az összes pénzüket a legszorosabb értelemben vett megélhetésükre, a villanyszámlára, az áramszámlára, az alapvető élelmiszerek vásárlására fordítják és az összes többit a bankoknak adják, ez gyakorlatilag olyan szinten lefékezi a magyar gazdaság növekedését, hogy reménytelen abban bízni, hogy életszínvonal-javulás lesz ebben az országban, amíg ezt a kérdést nem rendezzük. Az is érdekes, hogy milyen kockázatokat vállaltak a devizahitelesek. Egyrészt itt volt az árfolyamkockázat, ami azért érdekes, mert ha megnézzük a devizahitelezés adatait és a hivatalos, az Európai Központi Bank utasítására elkészített statisztikákat, ott megkülönböztetnek a hitelintézeti szektor forrás- és eszközoldalai adatainál különböző hitelfelvételeket és hitelkihelyezéseket. Az euró kategória mellett van egy úgynevezett egyéb kategória, amiben túlnyomórészt a svájcifrank-hitelek szerepelnek. Érdemes megnézni, ez most is megtekinthető a Magyar Nemzeti Bank honlapján. Azt fogják látni a hitelintézeti szektorra vonatkozó jelentésből, hogy közel ötször annyi hitelt helyeztek ki az egyéb devizában, mint amennyit a bankok maguk is felvettek. Tehát a hitelek töredéke mögött volt csupán devizafedezet, és ezzel senki nem foglalkozik, mert papíron megtörtént ugyan a deviza folyósítása, a gyakorlatban azonban nem. Ami megtörtént, az az, hogy az ügyfeleknek kiszámlázták az árfolyam-különbözetet, és az ügyfelekre hárították ennek minden terhét, noha a hitelintézeti szektorra vonatkozó adatokból kristálytisztán látszik, hogy a bankrendszer maga nem volt kockázatviselője ennek az árfolyamváltozásnak, tekintettel arra, hogy csak ötödrészben volt a hitelek mögött ténylegesen devizafedezet. Az még érdekesebb dolog, ami a banki hitelkamatokkal történt. Mi is történt itt? 2008-ban volt egy világgazdasági válság. Elkezdődött, a svájci frank kamatszintje, a svájci jegybanki alapkamat mélybe zuhant, ezzel párhuzamosan emelkedett a magyar hitelesek által fizetett kamatszint. Ezzel egy elképesztő kizsákmányolás indult meg az országban, mert miközben a bankok sokkal olcsóbban jutottak hozzá a svájci frankhoz, sokkal alacsonyabb kamatok mellett, brutálisan elkezdték a magyar hiteladósok kamatait emelni. Ezen sem a mostani előterjesztés, sem az összes többi érdemben nem változtatott semmit. Ezért fordulhatott elő az, hogy mind az árfolyamváltozás, mind a kamatváltozás terhét a devizahitelesek egy az egyben viselték, önkényesen a nyakukba tették a bankok a megemelkedett kamatokat úgy, hogy arra közgazdaságtanból létező magyarázat gyakorlatilag nem volt, és ennek a következménye az, hogy miközben másfélszeresére változik az árfolyam, annyival nő a svájci frank értéke a forinthoz képest, aközben az ügyfelek több mint kétszer akkora törlesztőrészletet fizetnek. Ezt a magát nemzetinek mondó kormány hagyja, nem tesz ellene semmit. Tessék csak megnézni, amikor gyakorlatilag piaci árfolyamon történik a forintra váltás, lehet azzal takarózni, Répássy államtitkár úr, hogy nem teszi lehetővé az Európai Unió, hogy visszaadják a devizahiteleseknek az árfolyam-különbözetet. Dehogynem! Ezt ön is pontosan tudja, hiszen önök rendelkeztek az árfolyamgát intézményének bevezetéséről, ami igaz, hogy átmenetileg, de mégiscsak kedvezőbb árfolyamon történő törlesztést tett lehetővé. No de abban is benne volt a csapda, amit a kormány nem hangsúlyozott; az, hogy az árfolyam-különbözet öt éven keresztül egy elkülönített számlán kamatozott a bankok javára. Ez nem azt jelenti, hogy az ügyfelek, hurrá, milyen jól jártak, máris kedvezőbb árfolyamon törleszthetnek a futamidő későbbi részében. Nem! Ez azt jelentette, hogy öt évre egy kis könnyebbséget kapnak, öt év múlva pedig az eredeti árfolyam-különbözet az elkülönített számlán hozzájön majd a törlesztőrészletekhez, és a korábbinál még nagyobbra nőnek majd a törlesztőrészletek. Tehát érdemben a kormány sajnos ezen a problémán láthatóan nem segített. Mi lenne itt a megoldás? Nyilván az, hogy ha nincs a hitelek mögött devizafedezet, akkor nem is jogos, hogy ezt a devizaárfolyam-különbözetet a kormány az emberekre hárítsa. Különösen nem jogos akkor, ha a 2010 tavaszán történő választási győzelem időpontjában nézem meg a svájci frank árfolyamát. Akkor 170-180 forintos szinten mozgott a svájci frank. Utána a kormány éveken keresztül szerencsétlenkedett, mutogatott jobbra-balra, miközben kétharmados parlamenti felhatalmazással önállóan, a pártokkal való egyeztetés nélkül alkotmányt tudott módosítani, a devizahitelesek problémáját nem oldotta meg. Aztán eltelt több év, az árfolyam az akkori szint másfélszeresére növekedett, és most önök azt mondják, hogy bizony ezt a terhet, a kormány tehetetlenkedésének, határozatlanságának, tétovaságának terhét, az időközben évek alatt bekövetkezett brutális árfolyamváltozást nyeljék le a devizahitelesek. Kérem, ez az árfolyam-különbözet nem a devizahitelesek miatt állt elő, hanem azért, mert a kormány nem rendezte a helyzetet. Nem élt azzal a parlamenti felhatalmazással, amivel a választók felruházták; valószínűleg azért, mert a bankrendszerrel sem akkor, sem most nem mert érdemben szembemenni. Ugyanígy a kamatoknál is: mi az, amit meg kellene lépni? Megtettem, hogy megnéztem a magyar és a lengyel devizaadósok törlesztőrészletei között a különbséget. Jelentősen több törlesztőrészletet kénytelenek ugyanakkora összegű, ugyanabban az időpontban felvett svájcifrank-hitel után fizetni a magyar devizaadósok, mert nekik jelentősen nagyobb kamatot kell fizetni a hiteleik után, mint a lengyel adósoknak. Hogy is következhet be ez? Lengyelországban nem hagyja a szabályozó hatóság és nem hagyja a kormány, hogy a bankok kizsákmányolják az embereket, visszatereli a helyes kamatszintre a fizetendő terheket, Magyarországon meg gyakorlatilag az elmúlt években szabad kezet kaptak a kereskedelmi bankok arra, hogy kifosszák a lakosságot. Ehhez sajnos az Orbán-kormány végig asszisztált. Ez nyilván egy olyan pálya, amihez nem tudunk gratulálni. Még egyszer mondom, az a törvényjavaslat, amellyel most önök megpróbálják rendezni ezt a kérdést, még félmegoldásnak sem nevezhető, hiszen sem az igazságosság, sem a jog nem azt mondja, hogy így kell rendezni ezt a kérdést, hanem valóban a bankokra kellene azokat a terheket visszahárítani, amelyeket ők éveken át jogtalanul szedtek be a szerencsétlen hiteladósoktól. Köszönöm szépen, elnök úr. [[Taps a Jobbik padsoraiból.]] [[12.50]]"
1,u2022-06-07-25,OTHER,-1.0,2022-06-07,0.02257569320499897,"Elnök úr, köszönöm a szót talán nem fogom megbánni. Tisztelt Ház! Magyarország bajban van. A kormány részéről hónapokon át ment a porhintés, hogy soha nem volt még ilyen jó a magyaroknak, és ehhez képest két hónappal a választás után növekednek a családok, a vállalkozások, az önkormányzatok terhei. Itt a megszorító valóság, amelyben a Fideszen kívüli világ már április 3-a előtt is jelezte az embereknek, hogy ebből nagy baj lesz, amit önök csinálnak. Egy csendes, hosszú hétvégére időzítették az Orbán-csomag bejelentését, amelyről persze senkivel semmilyen formában nem egyeztettek. Sem cégekkel, településvezetőkkel, sem érdekvédelmi szervezetekkel, ahogy kiderült: a Fidesz prominenseivel sem, de ők úgysem mernek megszólalni. A Fidesz a választás előtt egy szót sem szólt arról, hogy újabb kormányzása az előzményeik miatt óriási megszorítással kezdődik, és most abban bíznak, hogy az emberek nem veszik észre, mert majd csinálnak hozzá nagy propagandakampányt. Ezért mondják önök most is, hogy minden remek, nagyszerű. Önöknek. De minden adat fantasztikus valóban? Ha így van, akkor miért van szükség arra, hogy a mostani megszorító csomagot bevezessék? Miért emelik a telefonálás, az internet, a kommunikáció árát? Miért emelik a banki szolgáltatás, a tranzakció árát? Miért emelik a gyógyszeráfát, miért emelik az utazás árát? És ami pedig a települési piacokon, boltokban zajlik, az tényleg vérfagyasztó: az elmúlt egy évhez képest 40-50 százalékkal növekedtek az árak, kenyéren, húson, gyümölcsön, zöldségen, ezt önök is tudják. Most már ott tartunk, hogy a benzinkutasok ellenőrzik a forgalmi engedélyeket, kutakat zárnak be, akadozik az ellátás. Lehet továbbra is azt mondani, hogy megőrzik a rezsicsökkentést, de ha valaki elmegy a közértbe, akkor az egy évvel ezelőtti, ugyanazon termékekért 10 ezer forintot fizetett tavaly, egy évvel ezelőtt, idén áprilisban már 15 ezer forintot, és hamarosan 20 ezer forintot fog fizetni, pedig ugyanannyit vásárol, de akkor ez minden családnak rezsinövekedést jelent, az önök hazugságával ellentétben. Amikor a légitársaságok több pénzt kérnek az utasoktól a repülőjegyekért, az nem rezsicsökkentés, hanem rezsiemelés, kivéve a magánrepülőgéppel rendelkezőknek, mert ott nincs repülőjegy. Amikor a céges autó adója nő, az rezsiemelés, a munkát adó vállalkozók kárára. Amikor a lakáshitelek törlesztőrészletét emelik, akkor az rezsiemelés a családoknak. Persze arra ügyelnek, hogy az Orbán család és barátainak, üzletfeleinek terhei ne növekedjenek, ők nem fizetnek, hanem kapnak, mindenki más pedig fizessen. Lehet verni a tamtamot, hogy egész Európa a hibás, meg a háború, amit az önök kebelbarátja robbantott ki egyébként, vagy bárki más, csak önök nem. Pedig ezt a drámai helyzetet önök hozták össze, hazug választási kampányukkal. Most minden pénzt visszavesznek az emberektől, amit korábban magukénak tudhattak. Önök az országunkat nagyon nagy bajba sodorták, tönkretették az emberek lehetőségeit, rekord költségvetési hiány, rekord-államadósság, rekordinfláció, rekordgyenge forint. Ez az önök teljesítménye. Az önök kormányzása kiszolgáltatottá tette Magyarországot a nemzetközi gazdasági válságnak, ezért a választási győzelmük költségvetési árát most visszaveszik a magyar társadalomtól. Sőt, a kórházak sürgősségi osztályait is inkább bezárják, van olyan város, ahol már csak bizonyos napokon lehet szülni. Ezek után nincs min csodálkozni, hogy felmondásra készülnek az orvosok, az ápolók, a rendőrök, a tűzoltók. És tessék mondani, mikor szabad, mikor érdemes infarktust kapni?! Erre a kérdésre válaszoljanak! És mindezekre sikerült feltenni a koronát: nemzetközileg is totálisan elszigetelték hazánkat, Magyarországot. Nem maradt egyetlen szövetségesük sem, és az embereknek, az országoknak okozott gazdasági bajait növeli, hogy még az uniós források lehívását sem tudták megoldani. Hiába zsarolta Orbán Viktor az egész Európai Uniót az oroszok elleni szankció megszavazásáért cserébe: Magyarország bajban van, a Demokratikus Koalíció szerint az Orbán-kormány totálisan lejáratta az országot. A Demokratikus Koalíció szerint a törvénytelen Orbán-kormány önző és felelőtlen politikája bajba sodorta… [[Az elnök kikapcsolja a mikrofont.]]"
1,u2018-06-11-58,OTHER,-1.0,2018-06-11,0.233987957239151,"Köszönöm szépen a szót, elnök úr. Azok után, hogy nyilvánvaló, hogy önök inkább kisöprő munkát folytatnak az állami költségvetésből, szennyes pénzt csinálnak az Európai Unió pénzéből a maguk működésével, ezért ez a válasz, amit ön mondott, elfogadhatatlan. A Magyarországnak szánt fejlesztési pénzeket a magyar emberekhez kell eljuttatni, és az általunk tett javaslat éppen ezt szolgálja. Megakadályozza azt, hogy önök ellopják, elhelikopterezzék, eldorbézolják, és egyébként a saját haverjaiknak juttassák.Önök pontosan tudják, hogy a milliárdos kormánypárti politikusok és oligarchák azok, akik ezt végzik, éppen ezért ez ellen tiltakozni kell. A Demokratikus Koalíció továbbra is Magyarország érdekeit fogja képviselni, akárhogy ragaszkodik is a Fidesz a saját zsebéhez. Köszönöm szépen, nem fogadom el a választ. [[Taps a DK soraiban.]]"
2,u2016-09-27-154,Fidesz-KDNP,0.9208984375,2016-09-27,0.017768964171409607,"Köszönöm a szót, elnök úr. Tisztelt Országgyűlés! Magyarország Kormánya örömmel tesz eleget Habsburg Károly főherceg felajánlásának, tesszük mindezt azért, mert álláspontunk szerint Habsburg Ottó életműve példaértékű minőséget képvisel az európai politika térképén. Habsburg Ottó többek között a Páneurópai Unió elnökeként, az Európai Parlament tagjaként, valamint a Páneurópai Piknik fővédnökeként kitüntető szerepet töltött be egy erős, keresztényszociális gyökerekre épülő Európa megteremtésében, valamint a magyarországi rendszerváltás megvalósulásában. Habsburg Ottó mindig is büszke volt Magyarországhoz való kötődésére. Egy 2005-ös interjúban úgy fogalmazott: „Három nyelven születtem, magyarul, németül és franciául.” Egész életében kiállt a keresztény alapokra épülő Európáért, sajnálatát fejezte ki, hogy a 2005-ben tervezett európai alkotmányból kimaradt közös örökségünkre, a keresztény hitre való hivatkozás. Ennek a közös örökségnek a megóvása a mai Európa egyik legnagyobb kihívása. Tisztelt Ház! A törvényjavaslat előzménye, hogy 2016 márciusában Magyarország Kormánya és Habsburg Károly főherceg között együttműködési szándéknyilatkozat került aláírására, amely az alábbiakat tartalmazza: az együttműködési szándéknyilatkozattal a felek kifejezték szándékukat egy olyan tudományos, kutató- és konferencia-központ, Habsburg Ottó archívum létrehozására, amely Habsburg Ottó teljes hagyatékát egységes gyűjteménybe rendezve méltó módon kezeli, gondozza, kiemelt tevékenységének tekintve a hagyaték tudományos kutatásának elősegítését. A hagyaték, egyben a létrehozandó archívum elhelyezésére a nemzeti Hauszmann-terv részeként a Budavári Palota szolgál. A hagyaték kezelését 99 évre a létrehozandó archívumnak engedik át a tulajdonosok. Magyarország Kormánya a hatályos jogszabályokkal és költségvetési lehetőségekkel összhangban vállalja az archívum létrehozásának és működtetésének finanszírozását. A hagyaték egyébiránt a következő részekből tevődik össze: Habsburg Ottó különböző nyelven megjelent politikai cikkei, kiadott könyvei, könyvgyűjteménye, államfőkkel, meghatározó politikusokkal történt beszélgetései alapján készült tanulmányok és munkák, az Európai Parlamentben végzett 20 évnyi munkájának beszámolói, újságcikkek az Ausztriába történő visszatérés időszakából, levelezése, személyes tárgyai, kitüntetései, köztük 2 ezer darab díszpolgári cím, film- és fényképarchívum, továbbá egyéb dokumentumok és tárgyi emlékek, amelyeket a jövőben a főherceg a hagyatékhoz kíván adni. Tisztelt Képviselőtársaim! Magyarország számára hatalmas megtiszteltetés és lehetőség, hogy Habsburg Ottó hagyatékát hazánkban őrizhetjük. A fenti célok elérése érdekében kérjük, hogy támogassák a törvényjavaslatot. Köszönöm megtisztelő figyelmüket. [[Taps a kormánypártok soraiban.]]"
2,u2015-10-19-79,Fidesz-KDNP,0.87353515625,2015-10-19,0.15883879363536835,"Köszönöm a szót. Tisztelt Elnök Úr! Tisztelt Ház! Tisztelt Államtitkár Úr! A virágzó európai digitális gazdaság a növekedés és a foglalkoztatás egyik sarokköve az Európai Unióban, és alapvető szerepet tölt be a hagyományos ipar korszerűsítésében. A digitális piacból eredő becsült nyereség a további növekedést illetően több száz milliárd euró lehet, és a munkahelyteremtést is jelentős mértékben fellendítheti. Látható, hogy Közép-Európa szerepe felértékelődik a digitális gazdaságban, és ez a térség lesz az EU növekedési motorja a következő egy-másfél évtizedben. Tisztelt Ház! A számok azt mutatják, hogy Magyarország fejlődik a legjobban a XXI. század ipari forradalmában az EU-ban. A digitális gazdasági szektor nemzetgazdaságon belüli súlya erősebb az uniós átlagnál, a magyar nemzeti össztermék 21-22 százalékát teszi ki a digitális gazdaság, amely 400 ezer embernek, a foglalkoztatottak 15 százalékának ad munkát, és ezzel az EU-ban Magyarország a harmadik helyen áll. A modern világ gyors változása kihívás elé állítja a demokratikus politikai rendszereket, legyen szó akár a modern kori népvándorlásról vagy a világgazdaság digitalizációjáról. Természetes, hogy mindenki gyors és mély változást szeretne, amely javítja az emberek életminőségét, de azt természetesen összhangba kell hozni az emberek azon igényével, hogy a fejlődést ellenőrzésük alatt tartsák. A kormány ennek a demokratikus össznépi igénynek a kielégítésére törekszik. Magyarországon az elmúlt időszakban a demokratikus kultúra részévé vált a nemzeti konzultációs rendszer, amivel az ország stratégiai érdekeit érintő fontos döntések meghozatala előtt is megvalósítható, hogy Magyarországon a magyar emberek határozzanak az őket érintő kérdésekről. Az internetről szóló nemzeti konzultációban, az internetkonban az emberek világos választ adtak a fejlődés kívánatos irányára. A magyarok támogatták az adócsökkentést és az internet árának csökkentését. A lakosság által legfontosabbnak tartott hat terület közé tartozik a gyermekek védelmét szolgáló szabályozások és intézkedések betartásának szigorítása, valamint a rászorulói kör támogatása. Fontos ugyanakkor, hogy az egységes digitális piac fokozná számos európai iparág, például a leginnovatívabb és legifjúságközpontúbb kreatív iparág növekedését, amelyek jelentős foglalkoztatási lehetőségeket rejtenek magukban napjaink gyorsan változó környezetében. Azt gondolom, hogy ez nem vitás a jövőnk szempontjából és kulcsfontosságú. A fentiekre való tekintettel kérdezem államtitkár urat, milyen pozitív szerepe lehet a jövő magyar gazdaságában a digitális gazdaságnak. Várom megtisztelő válaszát. [[Szórványos taps a kormánypárti padsorokban.]]"
2,u2019-05-28-155,Fidesz-KDNP,0.80908203125,2019-05-28,0.13107793033123016,"Köszönöm. Tisztelt Elnök Úr! Tisztelt Államtitkár Úr! Tisztelt Ház! Gondolom, mindannyian egyetértünk abban, hogy napjainkban a technológiai fejlődés, az innováció valóban kulcsszerepet játszik a gazdasági növekedésben. Magyarországon, el kell mondani, jelenleg a bruttó nemzeti össztermék majdnem egyötödét köszönhetjük a gyors ütemben fejlődő digitális gazdaságnak. Ezért is nagyon fontos eredmény, hogy a kormány sikeres pályázatot nyújtott be a Nemzetközi Távközlési Egyesület „ITU Telecom World 2019” című konferenciájának megrendezésére. A Nemzetközi Távközlési Egyesület az ENSZ 150 éves múltra visszatekintő, világszerte elismert szervezete, ahogyan államtitkár úr is mondta. A szervezet „ITU Telecom World” című rendezvénysorozatát azért hozták létre, hogy valóban legyen egy olyan platform, ahol a tagállamok kormányai, infokommunikációs nagyvállalatok, kis- és középvállalatok képviselői találkozhatnak. Államtitkár úr ismertette, hogy 193 államból közel 700 tagszervezetet számlál, és ez a fórum rendkívüli lehetőséget kínál valóban kapcsolatok elmélyítésére, a szakmai továbblépésre. Jó hír az, hogy 2015 után ez lesz a második alkalom, hogy hazánk otthont adhat ennek a nagy presztízsű konferenciának. Négy éve ugyanezen a rendezvényen 129 országból több mint 4 ezer résztvevő vett részt, és nyilván a sikeres szervezés is felhívta a szektor főszereplőinek a figyelmét arra, hogy az országunkban milyen potenciál rejlik ebben a tekintetben is. És ez mindenképpen egy komoly vonzerő külföldi befektetők számára is, és meggyőződésem az, hogy a rendkívül pozitív visszajelzés biztos, hogy döntő szerepet játszott abban, hogy az egyesület ismét nekünk ítélte a vendéglátás jogát. A konferencia Budapesten a Hungexpo vásárközpontban kerül megrendezésre szeptember 9-12. között. S nyilván látni kell azt, hogy az ITU már rendelkezik azzal az irányítási struktúrával, ami egy ilyen volumenű rendezvény kialakításához szükséges. Az elvárások szerint, a jelenlegi előrejelzések szerint mintegy 130 országból ebben az évben 5-6 ezer vállalati képviselő, több mint 200 kormányzati és iparági vezető részvételére számítanak, és vélhetően 30-50 miniszter is tiszteletét teszi. Magyarország Kormányának feladata, hogy biztosítsa a lebonyolításhoz szükséges infrastruktúrát, mind a marketing, mind a diplomácia eszközeivel segítse a rendezvény promócióját. Hiszünk abban, hogy a nemzetközi közösség összetartó ereje kulcsfontosságú a nemzeti, a magyar infokommunikációs szektor fejlődése szempontjából is. Az idén a fókuszban a kkv-k ágazatban betöltött szerepe lesz, felhőalapú megoldások, okosváros, az 5G fejlesztése. Nyilvánvaló, hogy a vállalkozások számára fontos az, hogy be tudjanak kapcsolódni a szektor nemzetközi vérkeringésébe, és profitálhassanak a technológia eredményéből. A magyar kormány ezt próbálja elősegíteni azzal, hogy teret biztosít a világszínvonalú szakmai diskurzusnak. Természetesen a Fidesz képviselőcsoportja üdvözli a kormány ezen döntését, hogy ismét esélyt ad annak, hogy egy nagyon széles körű, nagyon magas presztízsű szakmai közönség figyeljen a magyar infokommunikációs technológia eredményeire, lehetőségeire. Tisztelettel kérem a törvényjavaslat támogatását. Köszönöm."
2,u2016-09-27-27,Fidesz-KDNP,-0.8876953125,2016-09-27,0.05278114974498749,"Köszönöm a szót, elnök úr. Tisztelt Ház! Tisztelt Képviselőtársaim! Tisztelt Államtitkár Úr! Az online szerencsejáték-szektor újabb szabályozására azért van szükség, mert az utóbbi években nagy számban jelentek meg olyan online szerveződések, amelyek nem rendelkeznek engedéllyel. Az illegális játékoldalakon jelentős pénzforgalom valósul meg, amely után azonban működtetői nem adóznak, így az állam 10-20 milliárd forint közötti bevételektől esik el, amellett, hogy a játékosok egy ellenőrizetlen, szabályozatlan rendszerben játszanak. Ezek az oldalak a 2016 óta működő hazai játékosvédelmi rendszerben nem vesznek részt, a magyar játékosok játékszenvedélyének kezelési költségeihez nem járulnak hozzá, sőt még a hazai szerencsejáték- és a pénzmosásellenes hatóságok számára is elérhetetlenek. Az előterjesztés célja, hogy az online szerencsejáték-piacon is csak engedéllyel rendelkező, a jogszabályokat betartó szervezetek működhessenek. Ennek érdekében szükség van arra, hogy az online felületen engedély nélkül megvalósított szerencsejáték működtetését végző személyek és szervezetek ellen az eddigieknél is hatékonyabban tudjanak fellépni a hatóságok. A fenti célok elérése érdekében a javaslat az alábbi eszközöket vezeti be. A tiltott online szerencsejátékkal összefüggésbe hozható pénzügyi tranzakciók teljesítésének megtagadása. A bank ily módon nem tudja majd átutalni a pénzt a magyarországi játékengedéllyel nem rendelkező szervezők számlájára. A következő eszköz a tiltott játékszervezés miatt blokkolt honlapon a tiltott szerencsejáték-szervezést megvalósító személy vagy szervezet által létrehozott bankszámlaszám kötelező feltüntetésének az előírása. További elem a szerencsejátékkal kapcsolatos tiltott reklámért fizetendő bírság összegének jelentős megemelése 1 millió forintról 10 millió forintra, az internetes blokkolás végrehajtását megtagadó elektronikus hírközlési szolgáltató bírsága esetén 100-500 ezer forintról 1-5 millió forintra. Beszámolási kötelezettség előírása az adópolitikáért felelős miniszter részére a Szerencsejáték Felügyelettel kapcsolatos ellenőrzésekről. Lehetőség teremtése arra, hogy a legális online kaszinóban játszó játékos azonosítása ne csak személyesen, hanem online módon is lehetségessé váljon. Tisztelt Ház! Most engedjék meg, hogy egy kicsit bővebben is kifejtsem azokat a szempontokat, amelyek a törvényjavaslatot motiválták. A szerencsejáték-szervezés területén az utóbbi években nagy számban jelentek meg olyan szerveződések, amelyek nem rendelkeznek online szerencsejáték-szervezési engedéllyel. A Nemzeti Adó- és Vámhivatal következetes állásfoglalása alapján az internetes oldalakon a megfelelő engedély nélkül működtetett online kaszinók működtetői megvalósítják a büntető törvénykönyv 360. §-ában meghatározott tiltott szerencsejáték szervezése tényállást. Az előterjesztés javasolja az online kaszinókban történő játékosazonosítás és ügyfél-átvilágítás szabályainak észszerűbbé tételét. A játékosoknak az online kaszinókban történő nyilvántartásához olyan kétséget kizáró játékosazonosításra van szükség, amely a jelenlegi hazai szabályozás megszorító értelmezésében csak személyesen valósítható meg. Ez a szabályozási modell összeférhetetlen az online szerencsejáték-szervezői tevékenységgel. A törvényjavaslat az ügyfél-átvilágításra vonatkozó rendelkezéseket oly módon módosítaná, hogy amennyiben a játékos nem jelenik meg személyesen a személyazonosságot igazoló ellenőrzésen, úgy a személyazonosság igazolására vonatkozó okiratának másolatait online is eljuttathassa a szolgáltatónak az ügyfél-átvilágítás elvégzése érdekében. Így az egyenértékűvé válna a jelenlegi szabályozás alapján előírt konzuli tisztviselő vagy közjegyző által készített másolattal. Ezzel a módszerrel egy olyan modern, a nemzetközi gyakorlatot is követő játékosazonosítási módszert épít be a magyar szabályozási környezetbe a javaslat, amely egyúttal megfelelő eszközöket biztosít az online kaszinókat működtető szervezeteknek is a biztonságos játékosazonosításhoz. E módszer egyben megfelel a pénzügyi rendszernek a pénzmosás, valamint a terrorizmus finanszírozása céljára való felhasználásának megelőzéséről szóló, az Európai Parlament és a Tanács 2005/60/EK, európai közösségi irányelvében foglaltaknak is.Tisztelt Képviselőtársaim! Az előttünk fekvő javaslat nem előzmény nélküli. Az Országgyűlés 2015. július 6-án fogadta el a szerencsejáték szervezéséről szóló 1991. évi XXXIV. törvény módosításáról szóló törvényjavaslatot. A törvény koncesszióhoz kötötte az online kaszinójáték szervezését, valamint kimondta, hogy a játékhoz való hozzáférés csak a hazai IP-címről jelentkező játékos számára biztosítható. 2014 januárja óta tehát a szerencsejátékokra vonatkozó szabályozás lehetővé teszi, hogy azokat az oldalakat, amelyeken tiltott szerencsejátékot szerveznek, hozzáférhetetlenné tegyék. A NAV a Nemzeti Média- és Hírközlési Hatóság segítségével már több mint 800 blokkoló határozatot hozott. A jelen törvényjavaslat az eddigi erőfeszítések hatékonyabbá tételéhez kíván hozzájárulni. Azt gondolom, nem szabad hagyni, hogy elharapózzanak az illegális, fekete-játékoldalak, és szabályozatlan, átláthatatlan labirintus jöjjön létre, amelyen keresztül ismeretlen irányba áramolnak a magyar állampolgárok pénzei. Az államnak kötelessége felvenni a harcot álláspontunk szerint a jelenséggel az aktuális tapasztalatok alapján. [[9.20]] Ezen szempontokra figyelemmel kérem, hogy támogassák a törvényjavaslatot, és kérem, hogy szavazataikkal ezt tegyék meg. Köszönöm a figyelmüket. [[Taps a kormányzó pártok padsoraiból.]]"
2,u2015-06-08-278,Fidesz-KDNP,-0.97021484375,2015-06-08,0.021611444652080536,"Köszönöm szépen, elnök úr. Tisztelt Képviselőtársaim! A Kulcsár-ügy után a szocialisták évek során folytatott oda nem figyelése, trehánysága okán - hogy másra ne is gondoljunk - 2015-ben egy újabb pénzügyi csalássorozat rázta meg a közvéleményt. A hatósági nyomozások alapján valószínűnek tűnik, hogy mind a Buda-Cash Brókerház, mind pedig a Quaestor esetében vélelmezhetően már az ezredforduló óta folytak visszaélések, így például a Bajnai Gordonhoz köthető Buda-Cash 2009-ben sikeresen - vélhetően sikeresen - kijátszotta az akkor hiányosnak mondható ellenőrzési rendszert, és ennek következménye lehet, hogy súlyos tízmilliárdokkal károsította meg a kisbetéteseket és az önkormányzatokat.A kormány a gyors intézkedésének köszönhetően hatékonyan tudott közbeavatkozni az ügyben. A parlament olyan törvényt fogadott el, amelynek értelmében a brókerbotrányban érintett cégek cégcsoportjainak, a cégek vezetőinek, tulajdonosainak, a felügyelőbizottsági tagoknak és az érintett könyvvizsgálóknak is zárolni lehet a teljes vagyonát. A zár alá vett vagyont pedig a károsultak kártalanítására kell felhasználni.Ugyanakkor annak érdekében, hogy a jövőben elkerülhetőek legyenek a hasonló pénzügyi visszaélések, szükséges a szabályozás szigorítása. A törvényjavaslat célja a pénzügyi fogyasztóvédelem erősítése, a szolgáltatók felügyeletére vonatkozó szabályozás szigorítása, valamint az Európai Unió egyes szabályainak átvétele. A javaslat megemeli a BEVA által fizetendő kártalanítási összeghatárt 100 ezer euróra, ez alapján a Buda-Cash ügyre tekintettel a befektetési vállalkozások esetén is 5 év helyett 3 évenként történő átfogó felügyeleti vizsgálatot ír elő a hitelintézetekhez hasonlóan.Aztán az összegző módosító javaslat számos technikai pontosítás mellett olyan, a befektetők védelmét biztosító javaslatot tartalmaz, amelyek hozzájárulnak az ügyfelek gyakoribb és könnyebben ellenőrizhető tájékoztatásához. El kell mondani természetesen még azt is, hogy az elmúlt hónapokban kirobbant brókerbotrányok esetében jól halad a több tízezer károsult kártalanítása, azonban fontos, hogy olyan jogszabályi környezetet hozzunk létre - és ez most egy lehetőség a törvényjavaslat elfogadása esetén -, amely biztosítja, hogy a jövőben senkinek ne legyen lehetősége az ügyfeleket becsapva több tízmilliárd forintot eltüntetni."
2,u2015-04-28-163,Fidesz-KDNP,-0.98583984375,2015-04-28,0.022172098979353905,"Köszönöm a szót, elnök úr. Tisztelt Képviselőtársaim! Államtitkár Úr! A Kulcsár-ügy után 2015-ben újabb szocialista pénzügyi csalássorozat rázta meg a magyar közvéleményt. A jelenleg is folyó hatósági nyomozások alapján valószínűnek tűnik, hogy mind a Buda-Cash Brókerház, mind pedig a Quaestor esetében vélelmezhetően legalább 2002 óta folytak visszaélések. A Bajnai Gordonhoz köthető Buda-Cash 2009-ben sikeresen kijátszotta az akkor hiányosnak mondható ellenőrzési rendszert, és súlyos tízmilliárdokkal károsította meg a kisbetéteseket és az önkormányzatokat is.A kormány azonnal intézkedett, és napok alatt a károsultak, azaz a károsult kisemberek és az önkormányzatok mellé állt. Azonnali segítségnyújtás történt, villámgyorsan elindult a kárfelmérés és a visszaélések teljes feltárása. A kormány a gyors intézkedéseinek köszönhetően hatékonyan tudott közbeavatkozni az ügyben. A parlament olyan törvényt fogadott el, amelynek értelmében a brókerbotrányban érintett cégek cégcsoportjainak, a cégek vezetőinek, tulajdonosainak, a felügyelőbizottsági tagoknak és az érintett könyvvizsgálóknak is zárolni lehet a teljes vagyonát. A zár alá vett vagyont pedig a károsultak kártalanítására lehet felhasználni. Ugyanakkor annak érdekében, hogy a jövőben elkerülhetőek legyenek a hasonló pénzügyi visszaélések, szükséges az átfogó szabályozási szigorítás. A törvényjavaslat célja a pénzügyi fogyasztóvédelem erősítése, a szolgáltatók felügyeletére vonatkozó szabályozás szigorítása, valamint az Európai Unió idevonatkozó egyes szabályainak átvétele. A jelen törvénycsomag három dolgot céloz meg: hasonló esetek megelőzését, az ellenőrzési rendszer megerősítését és a bizalom helyreállítását a pénzügyi közvetítőrendszerekben. A sok-sok intézkedés ebben a törvénycsomagban, úgy véljük, egymást szinergikusan erősíteni képes. Tisztelt Ház! A tervezet a Nemzeti Bank-törvény módosítása keretében a Buda-Cash-ügyre tekintettel a befektetési vállalkozások esetén is öt év helyett háromévenként történő átfogó felügyeleti vizsgálatot ír elő a hitelintézetekhez hasonlóan. A törvény szigorítja a bírságolási szabályokat, a felügyelet nagyobb bírságokat is kiszabhat, ami erősíti a bírságolás elrettentő erejét, azt a szigort, ami egyben a bizalom helyreállításához is kell.A javaslat megemeli a BEVA által fizetendő kártalanítási összeghatárt 100 ezer euróra. A kártalanítás mértéke azonban továbbra is csak 1 millió forintig 100 százalék, az a feletti összeg esetében 90 százalék. A BEVA a jövőben önálló munkaszervezettel nem fog rendelkezni, operatív feladatai végrehajtását a jövőben az OBA veszi át. Továbbá bővül a BEVA forrásbevonási lehetősége is, hiszen ezentúl kötvénykibocsátással is forráshoz juthat, amelyekre az OBA-hoz hasonló szabályokkal vonatkoznának az állami kezességek is.A javaslat kimondja, hogy egyes gazdálkodók esetében csak minősített kamarai tag könyvvizsgáló vagy könyvvizsgáló cég végezhet ilyen természetű tevékenységet. A minősítés iránti kérelmeket a nemzetgazdasági miniszter bírálja el, de ennek feltétele, hogy a könyvvizsgálók sikeresen teljesítsék a minősítő vizsgát. Az úgynevezett közérdeklődésre számot tartó gazdálkodóknál a könyvvizsgálói tevékenységet csak olyan kamarai tag könyvvizsgáló végezheti a jövőben, amely minimum 100 millió forint értékű felelősségbiztosítással rendelkezik. Könyvvizsgáló cégek esetében ez a biztosítási összeg 500 millió forint.Fontos változás még, hogy a javaslat alapján a könyvvizsgáló személy és cég sem végezhet öt évnél hosszabb ideig könyvvizsgálati tevékenységet ugyanannál a közérdeklődésre számot tartó cégnél. Négy üzleti évnek el kell telnie ahhoz, hogy az adott könyvvizsgáló ismét szerződést köthessen az adott gazdálkodóval. Mindez a könyvvizsgálók érdeke is, hiszen a brókerbotrány kirobbanása óta őket is sok és jogos kritika érte. [[21.30]] Tisztelt Ház! Újra és újra hangsúlyozni kell azt, hogy míg 2010-ben, közvetlenül az új kormány megalakítása előtt semmilyen problémát nem tártak fel, addig az MNB szakemberei már az ellenőrzés első napján az egyes brókercégeknél olyan visszaéléseket tártak fel, ami aztán dominóhatású lett. Ez a törvénycsomag az ellenőrzés intenzitását, sűrűségét kívánja fokozni. A továbbiakban a törvény egyes rendelkezései alapján az MNB nagyobb hangsúlyt fektet a helyszíni ellenőrzésekre. A jövőben rövidebb időszakonként tartana átfogó vizsgálatokat az MNB, emellett úgynevezett rendkívüli célvizsgálatot is elrendelhet súlyos piaci visszaélésnek már a puszta gyanúja esetén. A helyszíni vizsgálatokat az MNB haladéktalanul megtarthatja a jövőben külső könyvvizsgálók és egyéb szakértők bevonásával is, amennyiben az indokolt. A társasági adót és bankadót érintően a javaslatcsomag arról rendelkezik, hogy a Quaestor-károsultak kárrendezési alapja részére előleget befizetők által teljesített, meg nem térült követelés összege csökkenti a fizetendő társasági adó és bankadó összegét. Ez azt jelenti, hogy azoknak a pénzügyi és befektetési vállalkozásoknak, amelyek előleget fizettek be a Quaestor-károsultak kárrendezési alapjába, de az később behajthatatlannak minősül, a fennálló követelésük csökkenti a fizetendő társasági adó összegét. Ha a követelés több, mint az adott évben befizetendő társasági adó, akkor a fennmaradó különbözetet a következő évi adóból is le lehet vonni. Amennyiben az előleget a befizetők semmilyen módon sem tudják érvényesíteni a társasági adón keresztül, akkor azt a pénzügyi szervezetek különadójából vagy a hitelintézeti különadó összegéből is le lehet vonni. Tisztelt Ház! Képviselőtársaim! Az elmúlt hónapokban kirobbant brókerbotrányok esetében jól halad a több tízezer károsult kártalanítása, azonban fontos az is, hogy olyan jogszabályi környezetet hozzunk létre, amely biztosítja, hogy a jövőben senkinek ne legyen lehetősége az ügyfeleket becsapva több tíz milliárd forintot eltüntetni. Az előttünk fekvő törvénycsomag ezeket a célokat szolgálja, kérem a megtárgyalását és elfogadását. Köszönöm a figyelmet. [[Taps a kormánypártok soraiban.]]"
2,u2015-06-11-83,Opposition,0.77294921875,2015-06-11,0.21549901366233826,"Köszönöm szépen, elnök úr. Tisztelt Országgyűlés! Az Európai Unió közösségének tagjaként érvényesíteni kell azt, hogy az Unióban a polgár bárhol is vásárol, biztos legyen abban, hogy hatékony védelemben fog részesülni. Fontos, hogy a fogyasztói jogok egyfajta beépülése, tudatosabb érvényesülése történjen meg a polgári gondolkodásmódban, és fontos az, hogy a fogyasztói jogalkalmazás dimenziója szélesedjen, hiszen Magyarország minden állampolgára a maga módján fogyasztó, ezért megilleti őket a védelem, az információ és az ehhez kapcsolódó eljárásokban való részvétel. A tagállamoknak, így Magyarországnak is olyan fogyasztóvédelmi politikát kell követnie, amely révén erősödik a fogyasztók pozíciója. Ezt az elvi fontosságú alapelvet a közösségi politika nevesítetten is, a fogyasztóvédelem magas szintjének biztosítása révén, a fogyasztói érdekek hatékonyabb képviselete által kívánja elérni. Ennek szolgálatában működnek a fővárosi és a megyei kereskedelmi és iparkamarák mellett a békéltető testületek.A fogyasztóvédelemről szóló törvény alapján a békéltető testületek 1999. január 1-jétől kezdhették meg működésüket. A testület eljárásának az alapvető célja és funkciója a fogyasztó és a gazdálkodó szervezet közötti vitás ügy egyezségen alapuló rendezésének megkísérlése, amennyiben ez nem lehetséges, a fogyasztói jogok gyors, hatékony és egyszerű érvényesítése érdekében az ügy eldöntése.A hazai békéltető testület ingyenesen vehető igénybe, és az ország egész területén mintegy húsz helyen hozzáférhető. Hatáskörébe tartozik a fogyasztó és a vállalkozás közötti, a termék minőségével, biztonságosságával, a termékfelelősségi szabályok alkalmazásával, a szolgáltatás minőségével, továbbá a felek közötti szerződés megkötésével és teljesítésével kapcsolatos vitás ügy bírósági eljáráson kívüli rendezése. Ebből is látható, hogy a fogyasztóvédelem egyik legfontosabb pillérét képviselik a békéltető testületek. A most már több mint 16 éves szakmai tapasztalattal rendelkező testületek munkája elengedhetetlen. Az uniós csatlakozással alternatív vitarendezési formákat vettünk át, és a kormány által már korábban hangoztatott programba is illeszkedik, mely szerint az alternatív vitarendezés, az alternatív megoldások keresése támogatást és elsőbbséget élvez. Teszi ezt azért, mert a fogyasztók között egyre nagyobb népszerűségnek örvendő alternatív vitarendezési fórum gyors, hatékony, egyszerű és olcsó, illetve mindenki számára hozzáférhető. A kamarák mellett működő, 10-30 főből álló független testületben egyenlő arányban vesznek részt a kamarák és a fogyasztói érdekképviseletet ellátó társadalmi szervezetek képviselői is. Ez biztosítja a szakmaiságukat. Az általuk képviselt közvetítés olyan speciális vitarendezési mód, amelynek lényege, hogy a független harmadik személy vagy a független eljáró tanács segít a felek közötti konfliktust feloldani oly módon, hogy megpróbálja rávezetni a feleket az érdekeik felismerésére. Az ellenérdekű fél indítékainak mérlegelésénél a kölcsönös előnyök elvárására mutat rá. A békéltető testületekhez érkező ügyek jellemzően alacsony perértékűek, alapvetően 20-30 ezer forint nagyságúak, és rossz, hibás fogyasztási cikkekről szólnak. A békéltető testületek munkája hasznos és elengedhetetlen. Ehhez azonban irodát kell bérelni, infrastruktúrát kell fizetni, fenntartani, és mindehhez elegendő forrást kell biztosítani számukra. Az előttünk lévő törvényjavaslat célja egy európai uniós irányelv 2015. július 9-ig történő átültetése. Ennek értelmében meg kell teremteni az alternatív vitarendezési fórumok működésének jogi kereteit, ezzel együtt új követelményeket állapítanak meg a békéltető testületekre és a vállalkozásokra vonatkozóan. A javaslat összhangban van Magyarország Alaptörvényének M) cikkével a tekintetben, hogy Magyarország biztosítja a tisztességes gazdasági verseny feltételeit, Magyarország fellép az erőfölénnyel való visszaéléssel szemben, és védi a fogyasztók jogait. A törvényjavaslat alapján több eszköz került meghatározásra az együttműködési kötelezettség előmozdítása érdekében. A vállalkozásoknak korábban nem volt kötelező ezeken a fórumokon megjelenniük, tízből nyolc vállalkozó azonban ennek ellenére is eljött, mert felismerték, hogy érdemes visszatérő ügyfélkörre építeni, fogyasztóbarátnak lenni. Az előttünk álló törvényjavaslat egyértelműsíti a válasziratküldésre vonatkozó kötelezettséget a vállalkozások tekintetében. A fogyasztói jogvitával érintett cég köteles a továbbiakban a békéltetőtestületi eljárásban válasziratot küldeni a fogyasztó álláspontjának megalapozottságára és az ügy érdemére vonatkozóan. A vállalkozásnak a törvényjavaslat elfogadását követően biztosítania kell a meghallgatáson olyan személy részvételét is, akit feljogosított egyezségkötésre az eljárásban. Ez egyúttal igazodik az eljárás céljához. Szigorú szabályozást, bírósági úton kikényszeríthető együttműködési kötelezettséget vezet be a vállalkozásoknak. [[13.10]] Ha ezt az együttműködési kötelezettséget azonban megsérti, akkor a tervezet lehetőséget teremt a kötelező bírságkiszabásra, ami szerint 15 ezertől 500 ezer forintig terjedő bírsággal sújthatók azok a kis- és középvállalkozások, amelyek nem jelennek meg a békéltető testület előtt. Ez az összeg a multik esetében pedig az éves bevétel 2 százalékáig terjedhet. A javaslat szabályozza továbbá, hogy a Fővárosi Kereskedelmi és Iparkamara mellett működő békéltető testület kizárólagos illetékességgel látja el a határon átnyúló adásvételi és szolgáltatási szerződéssel összefüggő online fogyasztói jogviták elbírálását. A javaslat kiterjed a békéltető testületek vonatkozásában számos többletkövetelmény rögzítésére is. Például a békéltető testületek kötelesek fenntartani internetes honlapot meghatározott adattartalommal, valamint a békéltető testületeknek a fogyasztóvédelemért felelős miniszter által vezetett jegyzékbe kezdeményezniük kell felvételüket, amelyet az irányelv tartalmaz annak érdekében, hogy Európa-szerte egységesen magas minőséggel működjenek az alternatív vitarendezési fórumok. Tartalmazza még az irányelvnek, továbbá a békéltető testületek minőségi fejlődésének elősegítése érdekében a békéltetőtestületi tagok kötelező képzésére vonatkozó előírásokat is. Tisztelt Országgyűlés! Érdemes megállnunk és összevetnünk, hogy a békéltető testületek ügyszáma és a rendelkezésre álló támogatás hogyan alakult az elmúlt öt évben. 2010-ben 7456 darab ügyszám volt, az előző kormány a feladatellátáshoz 375 millió forintot különített el a testületek működésére. 2011-ben 7874 darab ügyszámhoz a kormány 200 millió forintot írt elő, amit végül 300 millió forintra emelt. 2012-ben emelkedést mutatott az ügyszám, hisz 8388 darab volt, de a költségvetési forrás jelentősen lecsökkent, az eredeti tervek szerint 100 millió forintra. A jóval kevesebb költségvetési támogatást a békéltető testületek hatáskörének csökkenésével magyarázták.Mint ismeretes, 2011. július 1-jétől a pénzügyi biztosítási jogvitákkal kapcsolatos ügytípus kikerült a megyei, fővárosi kereskedelmi és iparkamarák mellett működő békéltető testületek hatásköréből, s áttették a Pénzügyi Szervezetek Állami Felügyeletéhez. Jelenleg a Magyar Nemzeti Bank mellett működő Pénzügyi Békéltető Testület kizárólagos hatáskörrel rendelkezik ez ügyekben. A testületek heves tiltakozásának engedve a költségvetést 400 milliós támogatással fogadták el. 2013-ban az ügyszám 9026 darab, mellé az állami támogatás 360 millió forint volt. Ugyanekkora forrás állt rendelkezésre 2014-ben a 10 210 darab ügyszám mellé, 2015-ben 316,8 millió forint támogatást biztosított az állam. A nemrég benyújtott jövő évi költségvetés 2016-ban csekély emelkedést mutat 330 millió forint összegben. Mint az ügyszámok is mutatják, senki nem vitatja, hogy a fogyasztóvédelemben rendkívül nagy szerep hárul a békéltető testületekre, mint sok esetben a fogyasztók utolsó, reális és kézzelfogható lehetőségére vitás ügyük, panaszuk megoldása érdekében. Hazánk békéltető testületeinek a fogyasztóvédelemben betöltött szerepéhez nem férhet kétség. A békéltető testületek évről évre növekvő ügyszáma, valamint a békéltető testületek nagyobb presztízsének megteremtése érdekében az előző kormány számos intézkedést tett, sajnálattal vettük azonban tudomásul, hogy nem annyira szívügye ez jelenleg. Ahhoz azonban, hogy a békéltető testületek szerepüket valóban betölthessék, meg kell vizsgálni azt, hogyan és miként lehetséges hatékonyabb működésük elérése a fogyasztók érdekében.A jól működő alternatív eljárások arra ösztönzik a fogyasztókat, hogy megoldásokat keressenek a termékek vásárlásánál és a szolgáltatások igénybevételénél felmerülő problémákra. A törvényjavaslattal feltehetően elkerülhető lesz, hogy évente 3 ezer vásárló azért ne orvosolhassa rövid és olcsó úton a panaszát, mert a másik fél ebben nem partner. A törvényjavaslattal az MSZP-frakció egyetért és támogatja, azonban lényeges megemlíteni, hogy míg korábban önálló bizottsága volt a fogyasztóvédelmi területnek, úgy a jelenlegi ciklusban - a kormány ígéretével ellentétben - nem kapott nagyobb hangsúlyt, pedig a javaslat is azt támasztja alá, hogy a fogyasztói társadalomban sokkal nagyobb szükség van a fogyasztó védelmére, mint korábban. Köszönöm figyelmüket. Köszönöm, elnök úr. [[Demeter Márta tapsol.]]"
2,u2014-10-13-243,Opposition,0.73291015625,2014-10-13,0.08560946583747864,"Köszönöm szépen, elnök úr. Tisztelt Országgyűlés! Tisztelt Képviselőtársaim! A Bahreini Királysággal és a Szaúd-Arábiai Királysággal megkötendő, kettős adóztatás elkerüléséről szóló egyezmény fő célja az adóztatás szabályozása, kiszámíthatóvá tétele a kétoldalú kapcsolatokban. Az adóegyezmény megkötése kedvezőbb, áttekinthetőbb gazdasági és jogi hátteret biztosít mindkét szerződő fél befektetői számára, így az egyezmény megkötésével a gazdasági kapcsolatok élénkülésére, a tőkebefektetések növekedésére számíthatunk.Észrevételként annyit szeretnék elmondani, hogy az egyezmény hatálya a Szaúd-Arábiai Királysággal kötött egyezmény esetében a jövedelem- és vagyonadókra, míg a Bahreini Királysággal kötött egyezmény esetében csak a jövedelemadókra terjed ki. Az MSZP támogatja a két törvényjavaslat elfogadását.A Jersey kormányával kötött adóügyi információcseréről szóló egyezménnyel kapcsolatban a nemzetközi adócsalás és adóelkerülés megakadályozása hatékony eszközének a hatóságok közötti együttműködés erősítését és az adóügyi információcserét tartják a szerződő felek. Az adóügyi hatóságok közötti információcsere az elmúlt évtizedben a nemzetközi színtéren kiemelt figyelmet kapott; ezzel mind az Európai Unió, mind az OECD foglalkozik.A Magyarország és Jersey közötti adóügyi információcseréről szóló egyezmény megkötésének fő célja az adóügyi információcsere szabályozása a kétoldalú kapcsolatokban. Az egyezmény megkötése kiterjedt lehetőségeket biztosít az információk megkérésére, megkeresésére, azok cseréjére, aminek segítségével felderíthető és visszaszorítható az adócsalási, valamint az adóelkerülési tevékenység. A szerződő felek illetékes hatóságaikon keresztül segítséget nyújthatnak információcserén keresztül. Ezek az információk előreláthatólag fontosak a szerződő felek belső jogszabályainak végrehajtásához és érvényesítéséhez az egyezmény hatálya alá tartozó adókra vonatkozóan; beleértve olyan információkat is, amelyek előreláthatóan fontosak az ilyen adók megállapításához, kivetéséhez és beszedéséhez, az adóigények behajtásához és kikényszerítéséhez vagy adóügyekben történő nyomozáshoz vagy vádemeléshez. Az egyezmény hatálya alá tartozó adók Magyarországon a személyi jövedelemadó, a társasági adó, a telekadó, az építményadó, az általános forgalmi adó, a jövedéki adó, Jersey-ben pedig a jövedelemadó és a termék-, szolgáltatásadó. A Magyar Szocialista Párt frakciója ezt a törvényjavaslatot is támogatni fogja. Köszönöm szépen."
2,u2015-11-17-80,Opposition,0.6318359375,2015-11-17,0.13575667142868042,"Köszönöm szépen. Köszönöm képviselő úrnak a kiigazítást, valóban igaz az, amit mondott. Azzal kezdeném, hogy az MSZP frakciója támogatja ezt a mostani javaslatot, hiszen a pénzügyi számlákkal kapcsolatos információk automatikus cseréjéről szóló, illetékes hatóságok közötti többoldalú megállapodás mindenféleképpen szolgálja azt a nemzeti, de európai uniós vagy akár csak gazdasági érdeket is, ami a tisztességes piaci magatartás, az adóelkerülés vagy éppen az adócsalások leghatékonyabb felderítését szolgálja. Úgyhogy mindenféleképpen fontosnak tartjuk, hogy ez az automatikus információcsere zökkenőmentesen és minél gyorsabban részévé váljon a magyar gyakorlatnak is.Egy olyan dolgot szeretnék csak kiemelni, amiről az előterjesztő és a képviselő úr sem beszélt, talán, ami odafigyelést igényel. Akkor hatékony ez az automatikus információcsere, ha az abban részes államok vagy mind a két állam, amelyik az információkat cseréli, megfelelő biztosítékokkal és infrastruktúrával rendelkezik a hatékony információcserére. Éppen ezért majd az előterjesztőnek, a kormánynak lesz a feladata, hogy ez zökkenőmentesen történjen. Szerintünk az is egy pozitívum, hogy a számlaegyenleg mellett a tőkejövedelmekre is kiterjed ez a megállapodás, és nemcsak a bankokat, de szinte minden pénzügyi vállalkozást érinti, így a biztosítókat, a befektetési szolgáltatásokat is. És az is üdvözlendő, hogy különbséget tesz a magánszemélyek és szervezetek számlái között, és azon belül is tovább osztja értékszerűen ezeket a számlákat. Ahogy ön is mondta, 73 állam részese ennek a szerződésnek, éppen ezért azt gondolom, még egyszer meg kell ismételjem ennél a napirendi pontnál, hogy nem baj az, hogy ebben az offshore-paradicsomként is megjelenő Ciprus is részes, hiszen ez az elmúlt időszakban bizony többször okozott gondot és fejfájást az Európai Uniónak is. Úgyhogy összességében csak azt szeretném hozzátenni, amivel kezdtem, azzal zárnám, hogy az MSZP frakciója támogatja ezt a javaslatot, hiszen az adóelkerülés és adócsalások elleni fellépés minden politikai pártnak érdeke kell hogy legyen. Köszönöm szépen a figyelmet. [[Gúr Nándor tapsol.]] [[14.20]]"
2,u2015-12-14-264,Opposition,-0.802734375,2015-12-14,0.08850039541721344,"Köszönöm a szót, elnök úr. Tisztelt Képviselőtársaim! Üdvözöltük az eredeti törvényjavaslatot, hiszen azt tartalmazta, hogy elindul egy folyamat, amelyet régen hiányolt már maga a bankvilág, a pénzügyi világ és azt gondolom, a magyar gazdaság is, hiszen önök úgy vezettek be egy brutális bankadót, hogy annak következményeivel nem számoltak, és ennek a következménye pedig az lett, hogy szinte minimálisra csökkent a hitelezési tevékenysége a kereskedelmi bankoknak. Például a Magyar Nemzeti Bank azért kezdett el egy nem túl sikeres hitelezési programot, mert a terveknek nem megfelelően valósult meg, ezért indított egy újat, bízzunk benne, hogy ez más sikeresebb lesz. De abban is bíznunk kell vagy kellett volna az eredeti törvényjavaslattal kapcsolatban, hogy ha csökken a bankadó, és benne lesz az a feltétel, amit mi kifejezetten üdvözöltünk és örültünk neki, és ezért előlegeztük meg még az általános vitában a törvényjavaslat támogatását, hogy a bankok abban az esetben, ha bizonyíthatóan tudják növelni a hitelezési tevékenységüket, akkor további adókedvezményben részesülhetnek. Tehát tulajdonképpen egy ösztönzést kaptak volna a bankok arra, hogy mind a lakossági, mind a vállalkozói hitelek területén növeljék az aktivitásukat, olyan termékeket kínáljanak a piacon, amelyek csábítóak lehetnek ennek a fogyasztói körnek, és nyilván leginkább a vállalkozói kör, ami fontos lenne, ezzel növelné a magyar gazdaság aktivitását és növekedését is. Éppen ezért voltunk rendkívüli módon elkeseredve, amikor megláttuk a Törvényalkotási bizottságon azt a módosító javaslatot, amely bár csökkentette vagy csökkenti a bankadó mértékét, de kikerül a szabályozásból ez az ösztönzőrendszer, és meglepő indokot hallottunk - leginkább a Fidesz-kormányzat részéről volt az indoklás meglepő -, ugyanis az Európai Bizottság informális jelzése alapján, illetve az úgynevezett egyetértési nyilatkozat - amit én még nem hallottam így használni, hogy az EBRD-vel kötött megállapodás, amit most már egyetértési nyilatkozatnak hív a minisztérium - alapján kellett sort keríteni erre a módosításra, ami azt jelenti, hogy bár a megállapodás emlékeim szerint idén februárban köttetett, a minisztériumnak mégis szüksége volt majdnem 10 hónapra, mire meg tudta szülni ezt a törvényt, és az Európai Bizottság jelezte, hogy referenciaévnek ilyen rövid idő alatt nem lehet az idei évet alapul venni; mondjuk, nem tudom, hogy ha a megállapodás után megszületett volna ez a jogszabály, akkor figyelembe lehetett volna-e venni. Bár államtitkár asszony a bizottsági ülésen ígéretet tett arra, hogy majd a tavaszi adócsomag tárgyalása kapcsán a következő években, tehát a 2017-18-as években már lesz majd ilyen rendelkezés, lesz majd lehetőség arra, hogy ilyen ösztönzőkkel segítse a törvényalkotás a bankok hitelezési tevékenységek növekedését. Még egy dolgot szeretnék kiemelni, visszatérve erre a kifejezésre, erre az egyetértési nyilatkozatra, ez is egy teljesen újszerű kommunikáció a kormányzat részéről, hiszen úgy ismertük meg eddig, az elmúlt években a fideszes kormányzatot, hogy a bankok elleni szabadságharc nagy zászlóvivője, és a csúnya, tisztességtelenül eljáró bankokkal szemben mindent megtesz, most pedig azt hallhatjuk, hogy e szerint az egyetértési nyilatkozat szerint minden, a bankokkal kapcsolatos szabályozást majd a Bankszövetséggel kell egyeztetni, és az ő egyetértésével kerülhet majd ide a parlament elé, mintegy vétójogot adva ezzel a Bankszövetségnek. Teljesen elképesztő történet, hogy ilyen pálforduláson ment keresztül a fideszes kormányzó többség, a bankok elleni nagy harcos magatartás most egy ilyen megalkuvásba torkollik, tehát minden egyes, a későbbiekben javasolt szabályozásnál a Bankszövetséghez kell önöknek szaladgálni engedélyért. Azért sosem gondoltam volna, hogy ez megtörténik. [[22.30]] És ugyanez vonatkozik valamilyen szinten az Európai Bizottsággal szembeni megadó magatartásukra, mert ugye, nagy szabadságharcot vívnak a brüsszeli bürokráciával szemben, ahol rejtett szélsőséges baloldali összeesküvők, nem is tudom, mit szoktak használni, ücsörögnek. Ahhoz képest informálisan jeleznek valamit, és önök azonnal meghátrálnak. Így kerültek akkor, úgy néz ki, a brüsszeli bürokrácia és a bankok prése közé, és megalkuvó módon módosították ezt a jogszabályt, amit így a frakciónk nem fog tudni támogatni. Remélem, hogy a jövő évi módosításban már lesz ilyen rendelkezés, akkor pedig meglátjuk, hogy így támogatható-e. Ebben a formában nem fogjuk tudni támogatni. Köszönöm szépen."
2,u2016-04-12-87,Opposition,-0.8984375,2016-04-12,0.02011781930923462,"Köszönöm a szót, elnök úr. Tisztelt Képviselőtársaim! Örömmel hallottam a bevezetőben államtitkár úrtól, hogy önkritikusan elismerte, hogy az Európai Unió részéről komoly kritikák fogalmazódtak meg a kohéziós források felhasználásával kapcsolatban bizonyos tagállamok irányába, a támogatott pályázatok kiválasztásának átláthatóságával kapcsolatban. Még azt is értem, hogy ezt államtitkár úr igyekezett visszapakolni a 2010 előtti időszakra, de azért látnunk kell, hogy nem szolgálta a kohéziós források felhasználásának az átláthatóságát, vagy legalábbis az Unió által is igen kritizált változtatás volt, amikor a kormány 2010 utáni lépéseinek sorában megszüntették a Nemzeti Fejlesztési Ügynökséget, a fejlesztéspolitikai és szakpolitikai jogköröket összekapcsolták, a külső értékelési rendszereket felfüggesztették. [[13.10]] Ezek a lépések több kifizetésfelfüggesztés tanúsága szerint nem vezettek eredményre. Így az Unió további intézkedések megtételét látja szükségesnek, amitől a Bizottság azt várja, hogy a pályázók számára egyértelműen átlátható, világos döntési rendszer kimunkálása és világos döntések megszületése következik. 2014. január 1-jétől már a kis- és középvállalkozók, illetve a civil és egyházi szervezetek által benyújtott projektek értékelését az adott operatív programot felügyelő minisztériumba integrált hatóságok végzik. Tehát önök már tettek lépéseket ebbe az önmaguk által összeállított szaknévsorhoz hasonló irányba, vagyis ezt már a minisztériumokba integrált irányító hatóságok végzik, részben belső erőforrásokra támaszkodva, részben kiszervezve külső szakértők irányába is ezt a tevékenységét. A mostani változtatást tekintve, ami az előterjesztésükben szerepel, az állami projektértékelői jogviszony megteremtésével az esetlegesen speciális tudást igénylő projektek esetében is a külső független szakértői világot, kört kizárja az önök törvényjavaslata a projektértékelői tevékenységből, hiszen a törvényjavaslat egyértelműen rögzíti, hogy a támogatási kérelmek tartalmi értékelése olyan közfeladat, amelyet csak és kizárólag az állami projektértékelői jogviszonyban állók láthatnak el. Ez meglátásunk szerint elvileg is hibás, mert nehezen garantálható, hogy minden esetben, minden szakterületet illetően található lesz az önök által behatárolt körben megfelelő szakember. Önök azt mondják, hogy csak azok lehetnek a szaknévsornak, ennek a másodlagos értékelői jogviszonynak a tagjai, akik vagy kormánytisztviselők, vagy köztisztviselők, közalkalmazottak. Illetve itt azért kinyílik egy szakmai kör, ha valóban gondolkodnak ebben, hogy a többségi állami befolyás alatt álló gazdasági társaságnál foglalkoztatott munkavállalók pályázhatnak egyáltalán a projektértékelési feladatok ellátására. Ugyanakkor nem állítható az, hogy nem áll elő az a helyzet, amikor az itt leírt körön kívüli szaktudásra van szükség. Tehát az itt leírt körben elképzelhető, hogy nem áll rendelkezésre megfelelő szaktudással bíró ember, szakértő. Tehát amikor ezt a szaknévsort önök összeállítják, akkor igen nagy körültekintéssel és hozzáértéssel kell eljárniuk, hogy ne essenek annak a bűvöletébe, hogy csak az a jó káder, csak az a jó projektértékelő, aki az önök alkalmazásában áll, aki az önök utasításait hajtja végre, ne adj’ isten, olyan utasításokat is végrehajt, amelyek nem kifejezetten szakmai indíttatásúak, hogy durvábbat ne is mondjak. Nem tekinthető tehát teljesen zártnak ez a problémalefedés, úgyhogy mi el tudjuk fogadni azt, hogy alapvetően ilyen elsődleges jogviszonnyal bíró személyekre akarnak támaszkodni, de kizárni teljesen, hogy független szakértők is bevonhatók legyenek, esetleg nem magyar állampolgárok - mert olyan is van, hogy nem biztos, hogy magyar állampolgár rendelkezik olyan szaktudással, ami egy-egy kérdés elbírálásához szükséges -, ezt mi elvileg nem tartjuk elfogadhatónak. Tehát felmerül az a valós kérdés, hogy a kormánytisztviselők, köztisztviselők, közalkalmazottak és az állami cégeknél dolgozók az alapjogviszonyuk mellett hogyan tudják ellátni a projektértékelési feladataikat, hiszen az előterjesztés értelmében az értékelő feladatellátása nem érinti az alapjogviszonya szerinti munkavégzést. Tehát van egy kettősség munkajogi szempontból, hogy míg önök azt mondják, hogy nem is kell hogy engedélyt kérjen az alapjogviszonyban betöltött feladata szerinti főnökétől ahhoz, hogy pályázzon és értékelési feladatot végezzen, akkor most hogyan lehet akár csak a munkaidő felhasználása tekintetében ezt összehozni vagy az utasítási rend tekintetében összehozni. Mi garantálja önök szerint, hogyha ez csak egy másodlagos jogviszony, és van egy határidőzött feladat, amit a projektértékelés tekintetében el kell látni, hogy esetleg az elsődleges munkakörében nem kap olyan feladatokat, mint ahogy az önök minisztériumában, ami nem minisztérium, hanem Miniszterelnökség, egy ilyen hallgatólagos munkautasítás van, hogy a napi 8 óra legalább 10, de inkább 12? Tehát akkor a mellett hogyan nyílna erre lehetőség, hogy valaki még a másodállása keretében kiváló színvonalon projektértékelési munkát végezzen el? Az, hogy lényegében csak másodállásban lehet ezt a projektértékelési tevékenységet végezni, a mi megítélésünk szerint ennek a munkának a leértékelése. Nyugodtan állíthatjuk azt, hogy ez teljes embert kíván, olyan embert, aki nemcsak a munkát végzi, hanem annak a felkészüléséhez szükséges időt is rászánja, tehát olyan szinten tartja a tudását, ami biztosítja, hogy az új és új területeken kiírt pályázatokat kiváló színvonalon tudja elvégezni. Azt tekintve, amit ön mondott, hogy ez uniós jogharmonizációs feladat is, ezt elfogadjuk, és azt a célt is támogatandónak gondoljuk, hogy az állami projektértékelői jogviszony intézményének létrehozásával önök a 2020-ig terjedő fejlesztési programok európai uniós forrásainak az időben és hatékonyan történő felhasználását célozták meg, de hogy ez az eléggé sajátosan behatárolt rendszert ezt tudja-e szolgálni, ez iránt nemcsak nekünk, képviselőknek, hanem a szakembereknek is súlyos kétségeik vannak. Ugyanis az, hogy a törvényjavaslat ilyen kategorikusan és egyértelműen rögzíti, hogy a támogatási kérelmek tartalmi értékelése olyan közfeladat, amelyet az állami projektértékelői jogviszonyban állók láthatnak csak el, ez meghatározza a közszférában foglalkoztatott személyeknek azt a körét, akik egyáltalán erre pályázhatnak, és ez, ahogy mondtam, nem biztos, hogy lefedi szakmailag az igényelt tudást. Az, hogy a jogviszony kizárólag pályázati eljárás alapján létesíthető, ez egy helyénvaló elem. Biztos, hogy csak pályázat útján képzelhető el egyáltalán egy ilyen névjegyzékbe való felkerülés. Ezáltal értelemszerűen az elbírálást követően szerezhet jogosultságot bárki arra, hogy a szakértői névsorba bejegyezzék. Az, hogy ezt követően egy keretszerződés születik, és a jogviszony megszűnik a programozási időszak lejártával, valamint az értékelő alapjogviszonyának megszűnésével, na, ez már egy kicsit hézag. [[13.20]] Mert ha van valakinek egy keretszerződése, elnyert egy pályázatot mint pályázatértékelő, de az alapjogviszonya bármilyen okból megszűnik, akkor miért kell megszűnnie, ha egyébként jó színvonalon végzi az értékelő tevékenységét? Tehát itt elképzelhetőnek tartanám, hogy biztosítson lehetőséget a törvény arra, hogy ha nem újonnan megszerzett értékelői jogviszonyról van szó, hanem már egy megszerzett jogviszony folytatásáról, abban az esetben, ha az alapfoglalkoztatási jogviszony megszűnik, akkor erre legyen lehetőség. Tehát ne legyen kizáró ok, ha egyébként jó színvonalon végzett értékelői tevékenység alól úgymond az alapjogviszony megszűnne. Az állami projektértékelői, szakértői névsorba történő bejegyzést és annak folyamatos kezelését a központi koordinációt végző, az európai uniós források felhasználásáért felelős miniszter által vezetett minisztérium, a Miniszterelnökség végzi, és a Nemzeti Adó- és Vámhivatalról szóló 2010. évi CXXII. törvény 33/C. §-ának kiegészítésével megteremti a törvény annak a lehetőségét, hogy a vezetői munkakört betöltő kormánytisztviselő állami projektértékelői jogviszonyt a munkáltatói jogkör gyakorlójának előzetes engedélye nélkül létesíthet, illetve folytathat. Itt azért lenne egy kérdésem. Itt az szerepel a szövegben, hogy előzetes engedélye nélkül. Tehát ezt érthetjük úgy, hogy előzetes engedély nélkül valaki benyújthat egy pályázatot. De azt is jelenti, hogy amikor elnyerte az értékelői szaknévsorba való felkerülést és keretszerződést kötnek vele, akkor sem kell bejelentenie az elsődleges szerződése szerinti vezetőjének, hogy egy ilyen másodállásos szerződést létrehozott? Ez azért kicsit aggályos. Tehát ha a pályázat benyújtásához nem is, mert az különböző hullámokat indíthatna el, de ha valaki sikeresen elnyer egy pályázatot, úgy gondolom, hogy egy bejelentési kötelezettség vagy esetleg a minisztérium részéről egy kvázi kikérőlevél, hogy kikérjük ezt az illetőt, hogy tevékenykedhessen a szaknévsor szerinti munkálatokban, ezt helyénvalónak gondolnám. Tehát értjük mi, hogy szükség van egy ilyen törvényre, ami választ ad az Európai Bizottság részéről megfogalmazódott kritikákra, és remélhetőleg elejét is veszi azoknak a dolgoknak, amelyek keretében, ha jól emlékszem, a múlt héten állapodtak meg egy százmilliárdos buktában - ha szabad ilyen nagyon egyszerűen fogalmazni - az uniós biztossal, de ha elmagyarázza államtitkár úr, hogy ez nem bukta, hanem micsoda, akkor lehet, hogy almás rétes. Tehát nem akarom azt állítani, hogy ez feltétlenül bukta; majd megtudjuk, hogy pontosan micsoda. Tehát a szándékkal egyetértünk, ami itt pontosan le van írva, ezt még így, ebben a formában az MSZP-frakció sajnos nem tudja támogatni a nyitott szakmai kérdések miatt. Köszönöm, elnök úr."
2,u2017-04-20-81,Opposition,-0.92041015625,2017-04-20,0.007750415243208408,"Köszönöm szépen, elnök úr. Tisztelt Képviselőtársaim! Van ennek valami diszkrét bája, hogy miközben önök tegnap három és fél órán keresztül a villamosenergia-piaci, belső piaci szabályzatra vonatkozó magyar észrevétel vitájánál minden harmadik mondatukban Brüsszelt a nagytőke szekértolójának nevezeték, itt most azt látjuk, hogy Brüsszel az, aki a roamingdíjat leszorította, gyakorlatilag megszüntette, és lehet, hogy Magyarország Kormánya lesz az, amely a tisztelt Telekom vagy a T… - akik kisajátították a T betűt - inspirációira bizonyos 12 hónap időtávra esetleg többletdíj alkalmazását is lehetővé teszi. Tehát én csak arra szeretném felhívni itt a szakmai megközelítésben történő felvezetést, hogy ne általánosítsanak eleve, tehát Brüsszel alapvetően az uniós választópolgárok bizalmából működik, a brüsszeli képviselőket, az európai parlamenti képviselőket európai állampolgárok választják, így az ő érdekeiket képviselik, és mindig azon őrködjenek, hogy a feladatuknak az önök képviselői eleget tudjanak tenni. Én úgy látom, hogy ez az előterjesztés erről tanúskodik. Tehát az, hogy az uniós roamingtarifa, az Unión belüli országokat átlépő mobilhasználat különdíja több lépcsőben gyakorlatilag felszámolásra került az utóbbi években, így jelentősen hozzájárult, hogy fokozatosan csökkentek a tarifák az Unión belül. Illetve 2016. április 30-ától átmeneti időre pedig úgynevezett eurotarifa került bevezetésre, amit pontosan idézett Hadházy képviselőtársam. [[13.40]] Ugyanakkor 2017. június 15-étől egységes tarifával kell a szolgáltatóknak biztosítaniuk a határokon átlépő mobiltelefon-szolgáltatást, ami, úgy gondolom, nagyon helyes, mert ha az Európai Uniónak mint gazdasági és társadalmi közösségnek az az egyik alapelve, hogy közös piac, a termékek, emberek, szolgáltatások szabad áramlása, ha az emberek mozgásában nincs belső határ, akkor a mobiltelefon-szolgáltatók mozgásában miért lenne belső határ. Tehát az eddigi indokolatlanul magas, országhatárt átívelő roamingdíj nagyon helyesen leépítésre kerül. Ugyanakkor az uniós rendelet egy speciális lehetőséget is biztosít a szolgáltatóknak, hogy ha ők igazolni tudják, hogy az egységes uniós tarifa nem fedezi a roaminghálózat működtetésének költségeit, akkor a tagállami hatóság, nálunk az NMHH, engedélyt adhat 12 hónapos időtartamra, hogy többletdíjat alkalmazzon. Ez az a rész, amit egyrészt a mérlegbeszámolókban láthattunk, hogy ezek a mobilszolgáltató társaságok, teljesen egyetértve az előterjesztő államtitkár úr felvezető félmondatával, hogy a jövő a digitalizációé, de ezt annyira fölismerték ezek a szolgáltatók, hogy 40 százalék körüli EBITDA-val, adózás előtti mérleg szerinti nyereséggel dolgoztak. Tehát rendesen rátették a magukét erre a szolgáltatásra, ami egy fejlesztési időszakban biztosan indokolt, hogy akkumuláljanak a további bővítésekhez forrásokat, de amikor már kialakult, kiépült ennek a szolgáltatásnak az infrastruktúrája, akkor kevéssé indokolt, hogy ilyen hihetetlen nyereséggel működjenek. Ez a fogyasztók pénztárcájának a lefölözését jelenti, ami nem lehet egy-egy felelős kormánynak, illetve jelen esetben az NMHH elnökének a célja. Tehát nagyon meg kell nézni, hogy mi az az indokolt többletköltség, ami alapján esetleg ezt engedélyezhetik. Tehát az uniós roamingtarifán belüli többletdíj engedélyezésének hatáskörét így egyetlen személyhez rendelni törvény erejénél fogva, hogy milliárdos értékű döntési jogkört ad a miniszterelnök kinevezettjének számító mindenkori NMHH-elnöknek ez a jogszabály, úgy gondoljuk, hogy ez a szakmaiságnak, illetve az átláthatóságnak egy bizonyos kockázatát azért felveti. Ráadásul a javaslat elég szélesre tárja a döntési lehetőségeket, gyakorlatilag személyes meggyőződésére bízva azt, hogy mely gazdasági szereplőknek biztosít esetenként akár százmilliós nagyságrendű extraprofitot vagy többletbevételt, és kitől vonja ennek a lehetőségét meg. Semmilyen érdemi felügyelet, jogorvoslat ugyanis nincs. Ezzel meglátásunk szerint egy alapvető jogelvet sért, mert olyan nincs, hogy szülessen olyan döntés, amivel szemben nincs másodfok, tehát amivel szemben nem lehet fellebbezni, mert a jogorvoslat a legalapvetőbb jogelvek közé tartozik, hogy legyen rá lehetőség. A másik, amit maximálisan támogatni kell, ez az Interpol listáján szereplő, gyermekpornográfiával összefüggő elektronikus adatok elérhetetlenné tételét lehetővé tevő felhatalmazás az NMHH számára. Ezt természetesen maximálisan támogatjuk mi is, sőt igazából megjegyeznénk: lehet, hogy ebben kicsit már késésben van a magyar törvényhozás, ezt már hamarabb is meg lehetett volna tenni a nemzetközi előkészületeket figyelembe véve. A „Szupergyors internet” projekttel kapcsolatban azt feltételezzük, hogy ez nem halad úgy - ahogy a kormány 2018. év végére megvalósítandónak betervezte -, mint ahogy azt tervezték. Tehát valószínűleg lemaradásban vannak a megvalósítást tekintve. A javaslat ugyanis a kivitelezés meggyorsításának eszközeit teszi lehetővé, tehát ezt szolgálja mindenféle jogi eszközzel. Ha közterületet érint a munkálat, ami a „Szupergyors internet” projekt megvalósítása érdekében történik, a tulajdonosi hozzájárulást azonnal megadottnak kell tekinteni közterület esetén. Vasutak, utak üzemeltetőjének 45 napja van arra, hogy mindenben megállapodjon a hálózatüzemeltetővel; és ha a kivitelezés egyszerre több ügyfelet is érint, hirdetményben is lehet őket értesíteni, ami 5, azaz öt nap múltán már közöltnek is tekinthető. Arról nem is szólva, hogy az NMHH rendkívül széles döntési jogkört kap arra vonatkozóan, hogy a szolgalmi jogról dönthet, a kisajátítás miatti kártalanítás mértékét is meghatározhatja, ami normális esetben egy megegyezéses jogügylet kellene hogy legyen, hogy milyen kártalanítást tartanak méltányosnak az érintett felek. Ezt itt egyoldalúan eldöntheti az NMHH vezetője. Azzal együtt, hogy az MSZP-frakció teljes mértékben támogatja a „Szupergyors internet” projektet, azért bizonyos árnyak felmerültek itt a projekt körül, tekintve, hogy a kormány és a Telekom közötti mintegy 300 milliárd forintos üzlet - amely euróban is egymilliárd eurót tesz ki -, ennek a megkötése egyes sajtóinformációk szerint a kormány részéről gyanúsan összekapcsolódott az évtizedekig a Telekom tulajdonát képező és meglehetősen pártatlanul működő Origo-csoport eladásával. Annyi bizonyos, hogy a Telekom eladta Fidesz-közeli tulajdonosoknak az Origo-csoportot, és azóta az Origo-csoport egyértelműen kormánypárti, egyértelműen az ellenzéket kritizáló orgánummá vált, tehát a korábbi pártatlan jellegét, amit Telekom-tulajdon alatt meg tudott valósítani, egyértelműen elveszítette. Tehát amikor azt mondom, hogy önök a politikai terror eszközeivel élnek és lebontják a jogállamot, bármilyen ártatlan kék szemekkel teszik is, ez tény. Tehát, amikor az összes kommunikációs felületet a saját befolyási övezetükbe vonják, az a demokrácia csorbulása, a pártatlan tájékozódáshoz való alapvető emberi jog, alapvető alkotmányos jog sérelmét jelenti. Tehát mi ezt látjuk e mögött, hogy a Telekom beadta a derekát egy 300 milliárdos üzlet reményében, és annyi bizonyos, hogy az egyik legnagyobb magyar hírportál-értékesítés, az Origo-csoport megvétele óta a Fidesz és a Telekom közötti viszony rendkívül jónak mondható, kívülről úgy látszik, amit korábban nem feltétlenül lehetett mindig elmondani. Nem kizárt, hogy a Telekom elég hamar megkapja majd az 1. pont szerinti roamingdíjra a többletdíj engedélyét is, mert eleget tett, a kommunikációs felületben beadta a derekát. Tehát ez az előterjesztés nem mentes az önök abszolutisztikus hatalomépítési törekvéseitől, ezek megnyilvánulnak benne. Vannak technikailag, műszakilag, szolgáltatás tekintetében támogatható elemek, de ezen túlmenően az aljas politikai szándékoktól nem mentes. [[13.50]] A szupergyors internetprojekttel kapcsolatban annyit azért megjegyeznék, hogy a Telekom, amely nagy T-vel tiszteltnek jelölteti magát, az én lakókörzetemben, Diósdligeten nemhogy a szupergyors, de a minimális vagy egyáltalán az internetszolgáltatást is alig tudja biztosítani, van, hogy napokra teljesen kinullázza magát az internet, és rendszeresen a szolgáltató központot kell hívni, ami korábban reménytelen volt, most már legalább a telefont felveszik, de ez nem segít azon, hogy az internetszolgáltatás egyenletes legyen. Tehát egyik oldalon százmilliárdokra hajtanak, hogy csináljanak egy szupergyors internetprojektet, a másik oldalon a budapesti agglomerációban a minimális internetszolgáltatási kötelezettségnek, azért, amiért pénzt szednek be a fogyasztótól, sem tudnak eleget tenni. Nagyon kérem innen a parlament terméből is a tisztelt szolgáltatót, hogy vegye komolyan a feladatát, vegye komolyan a szolgáltatási szerződését, és ne várjon meg olyan eljárásokat, ami tekintélyének a romlásához vezet, tegyen eleget mindenütt annak, amit vállalt, és biztosítsa az egyenletes internetszolgáltatást, s ne csak akkor, amikor már a szupergyors internetprojektre lekaszálta a kormánytól a százmilliárdokat, hanem most, amikor tőlünk szedi be az egyáltalán nem kevés tízezer forintokat olyan szolgáltatásért, ami feleannyit sem ér, mert azt használja ki, hogy más internetszolgáltatónak nincs ott kábele, vagy ha már van UPC-kábel, akkor belső átalakítási költséggel járna az, ha az ember át akarna térni egyik szolgáltatótól a másikra. Én a nagy T jegyében egy tisztességes szolgáltatási magatartást kérek a Telekomtól, tegyen eleget annak, amire a T betű kötelez, a tisztesség kötelez, a tisztelet kötelez, s legyen mellé a harmadik T, hogy amit a Telekom vállal, azt nemcsak megajánlja, hanem teljesíti is. Mindezek jegyében megfontoljuk, hogy melyik pont alapján mit tudunk támogatni ebből az előterjesztésből. Vannak támogatható célok, ugyanakkor árnyak is vetülnek bizonyos folyamatokra. Köszönöm szépen, elnök úr."
2,u2016-09-27-162,OTHER,0.830078125,2016-09-27,0.017310982570052147,"Köszönöm a szót, elnök úr. Tisztelt Ház! Az LMP egyetért azzal a célkitűzéssel, hogy Habsburg Ottó hagyatékának gondozását egy alapítvány lássa el. Habsburg Ottó életművét, a magyarság ügyéért tett kiemelkedő erőfeszítéseit mindannyian nagyra becsüljük. Habsburg Ottó segített az Európai Uniót létrehozni, bővíteni. Keresztényszociális meggyőződése mentén tevékenykedett az Európai Parlament tagjaként, korelnökeként. Mindig voltak távlati céljai, mindig talált magának feladatot. 1979-ben az Európai Parlament újonnan választott tagjaként jelképesen üres széket állíttatott fel a vasfüggönyön túli, kelet-európai országok számára. 1989. július 22-én azt üzente a Páneurópai Piknik résztvevőinek: „Biztosítom honfitársaimat, hogy minden tőlem telhetőt megteszek az Európai Parlament és a Páneurópai Unió keretén belül, hogy egy szabad és demokratikus Magyarország minél előbb teljes jogú tagja legyen az Európai Közösségünknek.” Így is tett, támogatta Magyarország, Szlovénia és Horvátország uniós tagságát. Törökország csatlakozásáról viszont elutasítóan nyilatkozott. Ismét egy idézet következik: „Elsősorban Horvátországot említeném meg. Ők tulajdonképpen honfitársaink. Olyanok, akiknek történelme összefügg a magyar történelemmel. Ha az ember ma Horvátországba látogat, a legtöbb templomban csak magyar szentek vannak. Szlovéniában csak osztrák szenteket találni. Voltak nehézségek a két ország kapcsolatában, de ez a jó házasságban is előfordul. A törökök más probléma. Ők önmagukban is nagyhatalom. Törökországnak más feladata van. Nem akarom azt, hogy Törökország, mint Írország vagy Portugália, belépjen az EU-ba. [[17.40]] Itt, Németországban a CDU álláspontja is az, hogy Törökországgal egy külön kapcsolatot kell létesíteni.”Noha Habsburg Ottót édesanyja gyerekként azért taníttatta nyelvekre, hogy később, uralkodása során hasznát vegye, nagy nyelvtudását azonban politikusként kamatoztathatta. A francia és a német mellett a magyart nevezte még egyik anyanyelvének. Több nyelven írt könyveket történelmi, politikai, társadalompolitikai témában. Antikommunista és antifasiszta volt. Népes családja volt, hét gyermeket nevelt fel. A rendszerváltás környékén Magyarországon nagy lelkesedéssel fogadták őt. Néhányan ugyan aggodalmaskodtak, mert a királyság visszatértének rémképét látták benne, de a valós okok a korábbi elhallgatás, a kommunizmus évei alatt a történelmi múlthoz, a császársághoz való ellenséges hozzáállás volt, és nem utolsósorban egy igazán európai, magyarul szépen beszélő ember intelligens szavai voltak. Habsburg Ottó 60 magyarországi településnek a díszpolgára volt. Emlékét eddig is sokan őrizték. Jöjjön létre Habsburg Ottó Alapítvány is, amely kizárólag erre a feladatra koncentrálhat! De álljunk meg egy pillanatra! Miért a kormány hozza létre, módosítva ezzel az államháztartási törvényt, a civil szervezetek bírósági nyilvántartásáról szóló törvényt és egyéb jogszabályokat is? Csak nem arról van szó, hogy Habsburg Ottó valóban fontos és nemes ügyét kihasználva akarnak alapítvány-létrehozási jogot adni a kormánynak, amellyel később vissza is élhet?Kezdjük ott, hogy miért nem hozhat létre a jelenlegi kormány alapítványt, és mindez miért jó. 2006 óta nem lehet ugyanis új közalapítványt létrehozni. Ez a speciális forma olyan alapítványt takar, amit az Országgyűlés, a kormány, valamint a helyi önkormányzat képviselő-testülete közfeladat ellátásának folyamatos biztosítása céljából hozhatott létre. Ez a szervezeti forma azonban egyértelmű zsákutcának bizonyult az állami, önkormányzati feladatok ellátásában. A közalapítvány megszüntetése, egészen pontosan az újak létrehozásának a kizárása, a régiek megtizedelése és a szabályok szigorítása azért volt indokolt, mert a közalapítvány intézménye a közpénzek elfolyatásának egyik fő csatornájává vált. A közalapítványok túlnyomó része ugyanis csak nevében volt alapítvány. Nem a részére elkülönített célvagyonból működött, hanem minden évben rendszeres költségvetési támogatást kapott - mint ahogy gondoljuk, most ezek után majd a Habsburg Ottó Alapítvány is -, és ezt nehezen áttekintően, korlátozott ellenőrzés mellett újraoszthatta. Valójában azért jöttek létre, hogy az alapítóval érdekazonosságban élvezzék az alapítványi formával járó előnyöket, például az alapítótól való vagyoni elkülönültséget. Ez azonban éppen hogy teljesen elzárta az államot attól, hogy bármi befolyása legyen az adott célra elkülönített pénzre, ami rendszerszinten a demokratikus kontroll szempontjából teljesen elfogadhatatlan. Gyönyörű példája volt a jogintézmény visszaélésszerű alkalmazásának, hogy amikor a 2002-es kormányváltás előtt az akkori és a jelenlegi kormánypárt veszélyben érezte a Terror Házát, akkor a fenntartó hirtelen egy debreceni, megyei jogú város által alapított közalapítvány lett, ami rögtön duplán védte az államtól az intézményt. Ez a fajta pénzügyi függetlenség közpénz esetén vállalhatatlan. Így az LMP elvi síkon egyetért a 2006 óta érvényesülő közalapítványi tisztogatással. Az elmúlt ciklusban sem az volt a baj, hogy a Fidesz hozzányúlt a megmaradt közalapítványokhoz, hanem hogy ezt rendre tisztán politikai káderek beültetésével tette. Annak érdekében, hogy a közalapítvány mint szervezettípus megszüntetése következtében előálló lehetőséget, az alapítványok létrehozásának, illetve az azokhoz való csatlakozásnak a lehetőségét a jövőre nézve is kizárja a jog, a 2016-os módosítás kimondta, hogy mindazok a szervezetek, amelyek közalapítvány létrehozására a törvény hatálybalépése előtt jogosultak voltak, alapítványt a törvény hatálybalépését követően sem alapíthatnak és azokhoz nem csatlakozhatnak. Ezt lazítja most fel a törvényjavaslat a kormány számára. A közalapítványok államháztartásból történő támogatása helyett speciális fejezeti kezelésű előirányzat alakítható ki – indokolta a megszüntetést a jogalkotó annak idején. És valóban, ez azóta is a mindenkori kormány lehetősége, például arra, hogy az aktuális emlékezetpolitikai elképzeléseit megvalósítsa. Mi indokolja most mégis az alapítványi forma szükségességét? És ez a történet nemcsak a Habsburg Ottó Alapítványról szól, hiszen ha Pandora szelencéje kinyílik, a kormánypártoké, a kormányalapítványoké a jövő. Újra a közpénzelfolyatás csatornája lesz ez az alapítványtípus talán. 2006-ban, amikor a közalapítványoknak megálljt parancsolt a jog, a régiek működését, elsősorban gazdálkodását szigorú rendelkezések korlátozták be. Ezek az új kormányalapítványok esetén nem kötelezőek, hiszen azok csak a módosítás hatálybalépése előtt nyilvántartásba vett közalapítványokra vonatkoznak.Összeszedtem, hogy mik is azok a korlátozások, amelyek alól ez az új típusú kormányalapítvány mentes lesz. Elsőként: a közalapítvány csak olyan gazdálkodó szervezetben vehet részt, amelyben legalább többségi befolyással rendelkezik, és amelyben felelőssége nem haladja meg a vagyoni hozzájárulása mértékét. Közalapítvány által létrehozott gazdálkodó szervezet további gazdálkodó szervezetet nem alapíthat, és gazdálkodó szervezetben részesedést nem szerezhet.Aztán: a közalapítvány alapítványt nem hozhat létre, ahhoz nem csatlakozhat, azzal nem egyesíthető. A közalapítvány alapítvány alapító jogainak gyakorlására nem jelölhető ki. A közalapítvány pályázat kiírása nélkül évente a vagyona 5 százalékának mértékéig, de legfeljebb összesen egymillió forint közvetlen vagy közvetett támogatást nyújthat az alapító okiratban foglalt célokra. Meghívásos pályázat kiírására kizárólag akkor kerülhet sor, ha törvény vagy kormányrendelet lehetővé teszi és a pályázati kiírás tartalmazza a támogatási célt, a támogatás feltételeit és az elszámolás részletes rendjét.Eddig hármat soroltam fel, és még kettőt fogok, de egy pillanatra megállok. Tehát ezek azok, amelyektől mentesek lesznek az ezután létrejövő kormányalapítványok.Folytatom a sort a negyedikkel: a közalapítvány alapító okiratában megjelölt ügyvezető szerv a közalapítvány működéséről az alapítónak évente beszámolni és gazdálkodásának legfontosabb adatait nyilvánosságra hozni köteles. Ez alól is mentes lesz.A közalapítvány alapító okiratának módosítását, illetve a módosítással egybeszerkesztett szövegét a Magyar Közlönyben, illetve az önkormányzat hivatalos lapjában, ennek hiányában a helyben szokásos módon közzé kell tenni. Ez alól is mentes lesz.Van még egy fontos megjegyzésünk, ez pedig, hogy semmi sem indokolja a törvényjavaslat által biztosított eljárási kedvezményeket. Az alapítványok nyilvántartásba vétele elég nehézkes, lassú, számtalan gyakorlati példát, problémát lehetne felsorolni. Az előző felszólaló meg is tette ezt, külön kitérve arra, hogy egyes megyékben ez milyen lassú, milyen hosszú időnként. A most létrehozott speciális forma esetén gyorsulna a rendszer. Rendben van a gyorsulás, mi egyetértünk vele, nagyon sokat bajlódnak a civil szervezetek ezzel, de vajon miért csak ezeknek a kormányalapítványoknak az esetében gyorsul? Mi végre ez a kiemelt státusz? Miért nem adnak az összes alapítvány esetében egy ilyen könnyítést? Sima alapítványoknál a kérelem benyújtásától számított 30 napon belül kell megvizsgálni a bíróságnak, hogy nincs-e helye az ügy áttételének, a kérelem hivatalból történő elutasításának vagy a hiánypótlásnak. A kormány által létrehozott alapítvány esetében a törvényjavaslat szerint elég lenne a benyújtástól számított 5 napon belül ezt megtenni. A bírósági nyilvántartásba vétel is jelentősen gyorsulna, a mostani 60 napról a kormány által létrehozott alapítványok esetében 20 napra. Hogyha önök beszélgetnek civil szervezetek vezetőivel, akkor nagyon gyakran elhangzik részükről ez a panasz, hogy rettenetesen nehéz az alapítványoknak, ahogy más civil szervezeti formáknak, egyesületeknek is a bejegyzése, roppant méltánytalan ez a megkülönböztetés. [[17.50]] Az egyszerűsített nyilvántartásba vétel nem olyan régen gyakorlattá vált, és itt is tapasztalható az, hogy bizony nem mindig tartják ezeket a határidőket. Tisztelt Ház! Nem vagyunk benne biztosak, hogy maga Habsburg Ottó ilyen körülmények között támogatná, hogy a kormány alapítványokat hozhasson létre. A törvénymódosítási csomag kapcsán nehéz helyzetben vagyunk, mert az elsődleges célt, miszerint Habsburg Ottó néven alapítvány jöjjön létre, támogatjuk. De ahogy a kormány ezt csinálja, és azzal, hogy megnyitja ezzel, előreküldve Habsburg Ottó nevét, és visszaélve feltételezésünk szerint ezzel, ahogy számos nagy ember nevével visszaéltek már az elmúlt hat évben, ezen a módon nem értünk egyet. Nem tartjuk jó ötletnek azt, hogy Pandóra szelencéjét megnyissák, és kormányalapítványokat hozzanak létre ezután, ezzel a politikai hatalmukat tovább mentve gazdasági hatalommá. Azt gondoljuk, hogy ez a folyamat - amelyet 2006-ban megszüntettek, amely megállította 2006-ban ezeknek a közalapítványoknak a közpénzelfolyatását - nem elfogadható. Azt gondoljuk, a Lehet Más a Politika frakciója azt gondolja, hogy ebben nem szeretnénk partnerek lenni. Köszönöm a figyelmüket."
2,u2019-03-20-5,OTHER,0.69287109375,2019-03-20,0.05492115020751953,"Köszönöm a szót, elnök úr. Tisztelt Ház! Tisztelt Képviselőtársaim! A T/5237. számú, egyes ügyintézési folyamatok egyszerűsítéséről szóló törvényjavaslatot tárgyalja a Ház. Természetesen a Jobbik képviselőcsoportja támogatja a jogszabályt, szavazatával elősegíti a kormányzatot abban, hogy ez a javaslat törvényi szintre emelkedjen. Az azért látható az elmúlt pár hét javaslataiból, hogy a kormányzat az EU parlamenti választásokra készülve meglehetősen erőteljesen igyekszik a polgárok közérzetjavítása érdekében javaslatokat előterjeszteni. Tulajdonképpen e törvényjavaslat felvezetése is azt sugallja, hogy alapvetően a kormányzatnak most éppen ebben az időszakban a polgárok ügyintézésének egyszerűsítése legyen a célja.Valóban, egyébként a javaslatban szerepel pár olyan új javaslatrész, amelyre mondhatjuk azt, hogy a polgárok közérzetét javítja, de ha a 23 paragrafust megnézzük, végignézzük, a nagy része alapvetően inkább arról szól, hogy több állami, önkormányzati szervezet jusson hozzá elektronikusan a személyek adataihoz, és ezek továbbításában az ő munkájuk egyszerűsödik. Tehát ha mérleget kívánok vonni, hogy ez a javaslat a bürokráciacsökkentést illetően kinek a javát szolgálja elsősorban, akkor azt gondolom, hogy az államét és az önkormányzatokét. De természetesen ne legyünk finnyásak, örüljünk annak, ha a polgárok bármely, akár apró kérdésben is a bürokratikus intézményrendszer elemeiben néha láthatnak és élvezhetnek könnyebbséget. A javaslat célja valóban alapvetően a bürokráciacsökkentés és az egyes eljárások egyszerűsítése. Majd pár ilyen elemet ki fogok emelni a vezérszónoki felszólalásomban. Az első az illetékekről szóló 1990. évi XCIII. törvény módosítása, a második a polgárok személyi adatainak és lakcímének nyilvántartásáról szóló 1992. évi LXVI. törvény módosítása, majd a személyazonosító jel helyébe lépő azonosítási módokról és az azonosító kódok használatáról szóló 1996. évi XX. törvény módosítása, a külföldre utazásról szóló 1998. évi XII. törvény módosítása, a szabad mozgás és tartózkodás jogával rendelkező személyek beutazásáról és tartózkodásáról szóló 2007. évi I. törvény módosítása, a harmadik országbeli állampolgárok beutazásáról és tartózkodásáról szóló 2007. évi II. törvény módosítása, a menedékjogról szóló 2007. évi LXXX. törvény módosítása, a bűnügyi nyilvántartás rendszeréről, az Európai Unió tagállamainak bíróságai által magyar állampolgárokkal szemben hozott ítéletek nyilvántartásáról, valamint a bűnügyi és rendészeti, biometrikus adatok nyilvántartásáról szóló 2009. évi XLVII. törvény módosítása, az állami és önkormányzati szervek elektronikus információbiztonságáról szóló 2013. évi L. törvény módosítása, az egységes elektronikus kártya kibocsátási keretrendszeréről szóló 2014. évi LXXXIII. törvény módosítása, a kéményseprőipari tevékenységről szóló 2015. évi CCXI. törvény módosítása, az elektronikus ügyintézés és a bizalmi szolgáltatások általános szabályairól szóló 2015. évi CCXXII. törvény módosítása. Pár jogszabályhely adottságait szeretném kiemelni felszólalásomban. Elég erőteljesen jelenik meg a javaslatban, az általános hatáskörű útlevélhatóság és az eljárásban közreműködő hatóságnak az úti okmányokkal kapcsolatos feladataik ellátásához jogosultak lesznek többen és nagyobb körben hozzáférni különösen az elektronikus anyakönyvhöz, amelyben az az egyszerűsítés lesz, hogy az apai elismerő nyilatkozatok nyilvántartásában kezelt adatok teljes köréhez hozzá lehet férni, és ezekből az adatokból elektronikusan át lehet adatokat az anyakönyvből venni mások számára. Majd a későbbiekben egyes részletszabályokban jelentősége lesz az anyakönyvhöz való elektronikus hozzáférés kérdésének. Az illetékekről szóló törvény módosítása, hogy úgy mondjam, még a sajtóban is megjelent, hogy milyen nagyszerű újítás következett be, hogy útlevelek cseréje illetékmentes lesz. Megnyugtatom a közvéleményt, hogy ennyire nem gáláns a kormányzat. Mindössze akkor cserélik ki az útlevelet ingyenesen, ha meghibásodik a kártya vagy a rendszer hibás volt, és ezért szükséges a csere, és csak a csere lesz illetékmentes, hangsúlyozottan akkor, ha nem a polgár felelős a csere bekövetkezéséért. [[9.20]] Illetőleg egy nagyon apró illetékmentesség lesz, ez pedig az, hogy az idegen nyelvű bejegyzéseknek az eddigi 2 ezer forintos illetékét eltörlik. Ezekkel az eljárásokkal tulajdonképpen sokkal több a macera, mint amit a polgárnak el kell viselnie, ezért azt gondolom, természetes az, hogy ezekre külön a polgároknak ne kelljen díjat vagy illetéket fizetniük. A polgárok személyi adataik és lakcímeik nyilvántartásáról szóló törvény módosításában egy aránylag erőteljes újítás következett be. Itt arról van szó, hogy ha a konzuli szolgálat a konzuli védelemről szóló 2001. évi XLVI. törvény 6. § (1) bekezdése és a 11. § (1) bekezdése szerinti feladatkörének ellátása során bajba jutott magyar állampolgárról szerez tudomást, illetve a magyar állampolgár külföldön történő elhalálozásáról értesül, úgy a segítségnyújtás, illetve a külföldön elhalálozott magyar állampolgár hozzátartozójának értesítése érdekében a szükséges intézkedéseket meg kell tenni. Ennek során a konzuli szolgálat elektronikus úton fordul a nyilvántartást kezelő szervezethez az érintett polgár hozzátartozójának a személyiadat- és lakcímnyilvántartásban történő felkutatása és azonosítása érdekében, amely a kutatást elvégzi, majd ugyancsak elektronikus úton megküldi az azonosított hozzátartozók adatait a konzuli szolgálatnak. A nyilvántartást kezelő szerv a fenti tevékenységet hivatali munkaidőben végzi, azonban a hivatali munkaidőn túl is gyakran előfordulnak olyan esetek, különösen hétvégén, amikor sürgősen szükség lenne a hozzátartozók adataira, és még nem beszéltünk az időeltolódásról, hiszen a világ különböző tájain előfordulhatnak bajba jutott magyar állampolgárok. Annak érdekében, hogy ezek az ügyek hatékonyan és minél gyorsabban rendezésre kerüljenek, a konzulátusoknak rendelkezniük kell olyan adatállománnyal, amihez hozzá tudnak férni, és a kutatást saját maguk is le tudják folytatni a gyorsabb ügyintézés érdekében. Ezért a történeti állományban tárolt adatokra szükség van, és ez a módosítás a konzuli szolgálatoknak lehetőséget ad arra, hogy az adatállományhoz hozzáférjenek, és felhatalmazást ad arra, hogy maga szerezze be az adatokat, és ne kelljen hozzá különböző magyarországi kormányzati szervekben dolgozóknak a közreműködése. Kiemelném a külföldi utazásról szóló 1998. évi XII. törvény módosítását. Tulajdonképpen az oltalmazottak jogállásáról is rendelkezik ez a jogszabály. Az állampolgárok szempontjából jelentős adminisztratív tehercsökkentést eredményez, hogy a szülői hozzájáruló nyilatkozat megtétele elektronikus úton is lehetővé válik. Nagyon sokszor probléma az, hogy külföldre utazó kiskorúak esetén mindkét szülőnek jelen kell lennie ahhoz, hogy útlevelet kaphasson a gyermek, és ezt bizony sokszor nagyon nehéz megtenni, hiszen a kivándorlás hozott nagyon sok olyan életviszonyt, hogy egymástól akár több ezer kilométerre élnek a szülők. De ha csak az ország két különböző táján van ez így, az is sokkal nehezebbé teszi az útlevéligénylést. Ily módon tehát a hozzájáruló nyilatkozat elektronikus úton való megtétele kiváltja mindkét szülő jelenlétét. Visszatérnék még az oltalmazotti jogállás kérdésére. Látjuk, hogy a bevándorlással, a migrációval a kormányzat elég sok harmadik országbeli polgárnak adott oltalmazotti státuszt. Gyakorlatilag elképesztő módon felemelkedett ezen eljárások száma, és valamely jogszabályban rendelkezni kellett arról, hogy az ő pozíciójuk, például a külföldre utazás kérdésében miként kerüljön rendezésre. Ez a jogszabály azzal, hogy az oltalmazottak jogállása és az ő mozgásuk megjelenik ebben a jogszabályhelyben, tulajdonképpen ezt a fajta kérdést is rendezi, hiszen hiány volt benne. Kiemelném a harmadik országbeli állampolgárok beutazásáról és tartózkodásáról szóló 2007. évi II. törvény módosítását. Itt, amint láttuk az elmúlt időszakban, az idegenrendészeti rendszert beintegrálták a rendőrség szervezeti rendszerébe, és bár a feladatrendszer marad, de egy egységesebb szervezet öleli körül a menekültügyi kérdéseket. A menekültügyi nyilvántartás résznyilvántartását képezi a menekültként elismert személyek kétnyelvű úti okmánya, az oltalmazottként elismert személyek úti okmánya, valamint a menedékesek úti okmánya tekintetében vezetett speciális útiokmány-nyilvántartás. E nyilvántartás adatkörét bővíteni volt szükséges ahhoz, hogy minden olyan adatot tartalmazzon, ami az okmánybiztonsági előírásoknak megfelel, továbbá hogy a nyilvántartásból a szükséges adattovábbítások elvégezhetők legyenek. Tehát ez a jogszabály megint azt a hiányt pótolja, hogy a megnövekedett menekültek jogi státuszát rendező eljárásoknak az új elemeként való megjelenését rendezi. Szeretnék pár gondolatot szólni a tizenegyedik törvényjavaslatként megjelenő kéményseprőipari tevékenységről szóló törvény módosításáról. A kéményseprőipari tevékenység ellátásának jelenlegi rendszere a 2016. július 1-jétől működő rendszer, és ez a törvénymódosítás a javaslat szerint javítja a hatályos rendszert annak érdekében, hogy az adott területen illetékes kéményseprő-szolgáltatót az ügyfél egyszerűbben be tudja azonosítani, s ezzel a kapcsolatfelvétel és a kapcsolattartás is könnyebbé váljon. Láttuk az elmúlt években, hogy nem csak az volt a probléma, hogy a kéményseprőipari tevékenységet teljesen átszervezték, voltak az államiak, az önkormányzatiak, magánkéményseprők, állami kéményseprők, nagyon sokszor nem is tudta a polgár, hogy kinek kellene kinyitnia az ajtót. De az is probléma volt, hogy a kéményseprő-szervezet nem tudott hozzáférni azokhoz az adatokhoz, hogy ki azok, akiket keresniük kell, amikor a kéményseprő-tevékenységet el kell végezni. Hát, ez a javaslat próbálja ezeket a problémákat megoldani. Az eljárási terület fogalmának módosítással történő rögzítése az ismertetett hatályos ellátási rendszeren ugyan nem változtat, hanem a különböző szolgáltatók jogosultságának beazonosítását segíti, vagyis annak megállapítását, hogy melyik szolgáltató melyik ingatlancsoportban járhat el. A módosítás eredményeként az illetékes szolgáltatót az ügyfél egyszerűbben be tudja azonosítani, ezzel a kapcsolatfelvétel könnyebbé válik, és az ingatlanhasználónak a jövőben kötelezettsége lesz abban, hogy a kéményseprőipari ellátó szervezetet az ingatlantulajdonos személyéről, elérhetőségéről is tájékoztatni kell, ha a tulajdonos ezen adatait ismerik. Ez azt jelenti, hogy ma azért ez a jogszabályhely telepít egy felelősséget az ingatlanok mindenkori tulajdonosainak és használóinak, azaz a kéményseprő vállalatoknak kevesebb lesz a feladatuk abban, hogy felkutassák azokat a személyeket, akikkel fel kell venni a kapcsolatot a tevékenység elvégzése érdekében. Az elektronikus ügyintézés és a bizalmi szolgáltatások általános szabályairól szóló 2015. évi CCXXII. törvény módosítása az utolsó, amelyet ez a javaslat tartalmaz. Itt tulajdonképpen két fontos elem van. Az egyik: az elektronikus ügyintézést elősegítő tájékoztatás előírása szükséges, hogy a polgár tájékozódhasson arról, hogy az elektronikus ügyintézés köre milyen, és ebben a körben a nem elektronikusan megtett jognyilatkozat, miután hatálytalan, kivéve, amikor üzemszünet van, az üzemszünet idejére, akkor is a kormányhivataloknak, az eljáró szervezeteknek tájékoztatni kell a polgárt arról, hogy az elektronikus ügyintézés kötelező, és azt miként tudja megtenni. A másik pedig az, hogy az üzemszünet időtartamát az e-ügyintézést biztosító szerv köteles a honlapján és az ügyintézési felületen közzétenni, a központi szolgáltató viszont nem. Pedig a nála bekövetkezett üzemzavar valamennyi e-ügyintézési folyamatot érinti, ezért meg kellett ezt a javaslatot tennie, hogy a központi szolgáltatónak is kötelessége legyen az üzemszünet idejére tájékoztatást adni, megjeleníteni a honlapján, és ezzel a polgárok ügyintézési lehetőségeit segíteni. Pontosításra kerülnek ebben a jogszabályban tehát a tájékoztatási szabályok, és az elektronikus űrlap tartalmának változása esetén is tájékoztatást kell adni. Ez a javaslat egy új terminusként ritka az, hogy egy ilyen javaslatban egy teljesen új fogalmat vezetnek be vezeti be a központi állami szolgáltatás fogalmát, amely a magyar jogszabályokban először jelenik meg mint új elem. Azt reméljük, hogy ha már egy új terminus technicust bevezettek mint központi állami szolgáltatást, az a jövőre nézve a polgároknak valóban szolgáltatás lesz, és nem nyűg. Köszönöm a figyelmüket. [[Taps a Jobbik soraiban.]] [[9.30]]"
2,u2019-02-20-79,OTHER,0.63720703125,2019-02-20,1.0,"Köszönöm a szót, elnök úr. Tisztelt Ház! Tisztelt Képviselőtársaim! Az előttünk fekvő T/4479. törvényjavaslat az Európai Unió adatvédelmi reformjának végrehajtását szolgálja, és mint ilyen, rendkívül komoly kodifikációs munka. E helyt szeretném megköszönni az Igazságügyi Minisztérium munkatársainak azt, hogy ezt az óriási munkát, 86 törvény adaptációját a 2016/679. európai parlamenti és tanácsi rendelethez elvégezték.Üdvözlöm azt is a javaslatban, amint az előttem szóló Ovádi Péter képviselőtársam is elmondta, hogy mind az egészségügy, mind a munkajog területén az adaptáció mellett olyan újításokat vezetett be, amelyek az életviszonyokhoz igazodnak, és amelyek segítik az adatvédelmet azokon a területeken. A 86 jogszabály, amelyet módosít a jelen törvényjavaslat, valóban olyan életviszonyokat szabályoz, amelyekben kényszerűen azok gyakorlói adatokat kezelnek, és miután minden jogszabály más-más időszakban keletkezett, a legidősebb 1988-ban, a legfiatalabb pedig talán a 2000es évek közepén, így természetes az, hogy ezek az elvek, amelyeket az európai parlamenti és tanácsi rendelet meghatározott, nem pontosan lehettek ezekben a jogszabályokban szabályozva. [[13.20]] Az elmúlt évben a 2018/XIII. törvénnyel és a 2018/XXXVIII. törvénnyel mindezeknek a 2016/679 európai parlamenti és tanácsi rendeletnek a követelményeit az információs önrendelkezési jogról szóló törvényekben mi adaptáltuk, ez a parlament ezt megszavazta, és valóban, most már csak arra volt szükség, hogy az ágazati jogszabályokban mindazokat a módosításokat elvégezzük, ami megfelel az európai tanácsi rendeletnek. Hősiesnek tartom államtitkár urat is, hogy ezt a száraz anyagot felolvasta és ismertette, de tény, hogy ritkán van a Ház előtt az, hogy koherenciazavarokat és új törvényjavaslatokba foglalt, új szemléletet kelljen ilyen sok jogszabályban egyszerre módosítani, és reméljük azt, hogy ezzel a módosítással valóban a joggyakorlókat is segítjük. A Jobbik frakciója természetesen azon túl, hogy üdvözli az elvégzett munkát, üdvözli, hogy benyújtották ezt a Házhoz, meg fogja szavazni, és ehelyütt köszönöm meg még egyszer azt, hogy ezt a némileg heroikusnak is tekinthető munkát az Igazságügyi Minisztérium munkatársai ilyen szépen elvégezték, és nekünk a munkánkat ebben megkönnyítették. Köszönöm a figyelmüket. [[Taps a Jobbik soraiból.]]"
2,u2019-10-22-65,OTHER,-0.87548828125,2019-10-22,0.9813783764839172,"Tisztelt Elnök Úr! Tisztelt Ház! Megszokhatták már, hogy a hasonló törvényjavaslatok esetében elsősorban adatvédelmi szempontokat szoktam a tisztelt Ház figyelmébe ajánlani, és ez így lesz most is. Sajnos, ugyanazt a tendenciát látjuk ebben a törvényjavaslatban is, mint ami már több korábbi törvényjavaslatban is megjelent, hogy a kormány adatéhsége továbbra is határtalan. Lényegében mindent szeretne tudni a polgárokról, és hogy őszinték legyünk, fütyül arra, hogy az európai adatvédelmi szabályok milyen módon védik az európai polgárok adatait. Most mondom, nem lennék nyugodt a kormány helyében abból a szempontból, hogy ez a törvény, ha elfogadja az Országgyűlés, akkor az európai adatvédelmi szabályokkal való ütközés tekintetében, magyarul, ezzel a legendás és híres GDPR-ral való összevetésben hogyan fog szerepelni. Továbbra is elképesztőnek és felháborítónak tartjuk, hogy miközben a kisvállalkozók csodákat csinálnak azért, hogy megfeleljenek a GDPR-nak, egy sor, egyébként szükséges garanciát kell biztosítaniuk, eközben a kormány fütyül mind a célhoz kötöttség elvére, mind pedig az adatokkal való rendelkezés elvére.Hadd hozzak néhány példát ebből a törvényjavaslatból is! Például a törvényjavaslat 3. §-ában lényegében követhetetlenül kibővülnek a lakcímnyilvántartásból való adatszolgáltatás feltételei. A közjegyző, a bíróság, az ügyészség, a külügyi elemző központ, az országgyűlési központ vagy Országgyűlési Őrség, a búr és a búrkalap is hozzájuthat ezekhez az adatokhoz válogatás nélkül, és anélkül, hogy egyébként ennek különösebb értelme lenne. Még problémásabbnak látjuk a 16. §-t. A 16. §-ban ugyanis kimondottan egészségügyi adatokat, tehát különösen védett adatokat ad, adhat át a rendszer az egészségügyi rendszeren kívüli, de különböző hatóságoknak, például a közlekedési hatóságnak. Lehet, hogy ez kényelmes önöknek, vagy kényelmes a hatóságoknak, vagy van egy csomó uniós pénz, amit el akarnak költeni, és erre pont jól jön, hogy egy ilyen rendszert, elektronikus rendszert építsenek ki, de ez nyilvánvaló módon sérti az állampolgárok saját adataikhoz való jogát, és egyébként a célhoz kötöttség nagyon nehezen igazolható. Tudom, hogy majd elmondja államtitkár úr, hogy de csak azért, merthogy majd akkor a jogosítványnál, nem tudom, micsoda, egyszerűbb lesz, de azt kell önöknek mondanom, hogy pontosan ezek a típusú kiskapuk azok, ahol valamelyik hivatal kényelme érdekében feláldozzuk az adatokhoz való jogot, és feláldozzuk az adatbiztonságot. Nem mondom tovább, hasonlóképpen az arcképpel is nagyon könnyedén bánik a törvényjavaslat. Ez az elektronikus arcfelismerés korában ugyanolyan érzékeny, személyes adattá válik, mint a numerikusan vagy digitálisan, szövegesen rögzíthető adatok, és ezeket is nagyon széles körben teszi megoszthatóvá, megismerhetővé a hatóságok számára ez a törvényjavaslat. Összességében ez nem egy korszerű adatvédelmi szemléletet, hanem az igazi, klasszikus rendőrállami szemléletet tükröző javaslat, a rendőrség ilyen-olyan nemzetbiztonsági meg egyéb, bürokratikus érdekeire hivatkozik, és a különböző állami hatóságok minden adathoz hozzáférhetnek. Ez nem egy európai törvény, nem egy európai megoldás, nem is fogjuk támogatni. Köszönöm szépen. [[Taps a DK soraiból.]]"
2,u2014-11-03-1,OTHER,-0.8818359375,2014-11-03,0.00884765200316906,"Köszönöm a szót, elnök úr. Tisztelt Országgyűlés! Játsszunk egy kicsit, ha már ezt még nem sújtja jelenleg különadó! Találják ki, hogy kitől fogok idézni most! Hadd segítsek annyit: egy államtitkárról van szó. De pontosan kiről, és mikor mondta ezt? Idézem: „Ha ez így folytatódik tovább, ahogy most jelen pillanatban az internetszolgáltatások területén állunk, akkor Magyarország súlyos versenyhátrányba kerül. A román hegyi pásztorok a fogarasi havasokban olcsóbban interneteznek, mint mi idehaza, és egyébként bizonyos helyeken már nagyobb az internet-hozzáférés, mint nálunk az ország számos területén. Hosszú évek óta probléma ez. Franciaországban, Németországban, Ausztriában sokkal magasabbak a jövedelmi viszonyok, mint nálunk, és valójában olcsóbban lehet hozzáférni a szélessávú internethez. Súlyos versenyhátrányt fog okozni, ha ezen a területen nem változtatunk. A miniszter urat is kérjük, és javasoljuk, hogy a kormány hathatós eszközökkel avatkozzon be a piac folyamatába, és igenis el kell érni azt, hogy sokkal olcsóbb legyen az internet-hozzáférés, és sokkal szélesebb rétegekhez jussunk el, és azt a versenyhátrányt, ami már most érezhető, leküzdjük.” Tisztelt Országgyűlés! Nem más mondta ez, mint L. Simon László, a Miniszterelnökség jelenlegi államtitkára. Ő mondta ezt néhány hónapja a reklámadó előterjesztői zárszavában, arra a jobbikos követelésre válaszul, hogy vezessék be az ingyenes internetet, és csökkentsék az internethasználati díjakat. Most képzeljék el, ha már L. Simon László is ilyen szinten igazat ad nekem, akkor milyen szinten lehet igazunk ebben a kérdésben. Bizony, nagyon komoly versenyhátrányt jelent hazánk számára, hogy a környező országokhoz képest nagyon drága nálunk az internet. Itt, az Országgyűlésben a legutóbb tárgyalt NMHH-jelentés szerint ? tehát a Nemzeti Média- és Hírközlési Hatóság jelentése szerint ? Magyarországon a hozzáférés mediánára 54 euró, ami a hatodik legmagasabb az Unióban, a régi nyugati tagállamok mediánárának több mint kétszerese. Sőt, ha a jövedelmi viszonyokat is tekintjük, akkor még durvább a helyzet. Például Dániában, az ottani jövedelmi viszonyokhoz képest több mint 2200 százalékkal drágább az itthoni internethasználati díj. Bizony! A rezsicsökkentés folytatása lehetne normális esetben az internethasználati díjak csökkentése, és ezzel párhuzamosan az ingyenes alapszintű internet bevezetése, azonban rendkívül félrevezető az a kormányzati bejelentés, hogy 2018-ra mindenhol lesz szélessávú internet. A közszolgálati médiumokból ez a hír ömlik a nyakunkba, azt már nem teszik hozzá, hogy lényegében csak ott lesz mindenhol szélessávú internet, ahol meg tudják fizetni. De ilyen internetárak mellett hiába technikailag bár elérhető, de valójában nem megfizethető a magyar emberek számára. Amúgy épp az NMHH előbb említett jelentése szerint az Európai Unióban Magyarországon a harmadik legalacsonyabb a szélessávú mobilnetet rendszeresen, tehát legalább havonta használók aránya. Tehát valóban van feladat e téren bőven, de nemcsak technikai fejlesztésre, hanem díjcsökkentésre is szükség volna. A reklámadó bevételéből, ebből az évi 8-10 milliárd forintból bőven megvalósítható volna az ingyenes alapszintű internet, és reális is, hogy a kormány elsajátítsa ezt a felvetésünket, hiszen a főként multicégeket sújtó reklámadó is a Jobbik ötlete volt 2010-ben, bár itt még leszavazták a plenáris ülésen, azonban később ezt elfogadták. Most már csak azt kéne elsajátítaniuk, amit továbbra is kérünk, hogy ennek bevételéből az ingyennetet valósítsák meg. Ez irányú módosító javaslatunk egyébként az adótörvények módosítása kapcsán az Országgyűlés előtt van most is. Látjuk azonban, hogy félnek önök. A kormánypártok félnek az internettől, mert nem tudják azt bedarálni, nem tudják úgy korlátozni, mint ahogy a gumiparagrafusokból álló médiatörvénnyel a média többi szegmensét. Nem tudják megvalósítani jelenlegi állás szerint a kínai típusú internetcenzúrát sem, ezért próbálják ellehetetleníteni az internetet. Azonban engedjék meg, hogy felhívjam néhány előnyére a figyelmet, csak címszavakban. Az ingyeninternet fellendítené a távmunkát, a távügyintézést. Ezzel csökkenthetnénk az autóforgalmat is például, így nem kellene például, hogy a dugódíj napirendre kerüljön itt az Országgyűlésben néhány hónapon belül, hanem egészen más eszközökkel is lehetne csökkenteni az autós forgalmat. Bizony! Az ingyennet országos bevezetésével szeretnénk egy jó példával is szolgálni. Ezért a jobbikos önkormányzatok elindították az internetbarát települések mozgalmát. Ingyen wifielérést biztosítanak településük főterén, ami egyszeri néhány százezer forintból tulajdonképpen kiépíthető. Élettel tölti meg a településeket, és ezért a települések bevezető útjain [[Mirkóczki Ádám Novák Elődnek odanyújt egy táblát. A táblát Novák Előd maga elé tartja, rajta a felirat: „Internetbarát település ? Ingyen wifi”. ? Moraj a kormánypártok soraiban. ? Lázár János közbeszól.]] , a településnév-táblák mellett ki is helyezzük ezt a pozitív üzenetet, a közútkezelővel egyeztetett szabványos formában, így indítva útjára az internetbarát települések mozgalmát. Arra kérjük önöket, hogy vegyék észre, hogy a világ az ingyenes internet irányába halad, ezért kérjük, hogy csatlakozzanak az ingyenes wifielérést biztosító jobbikos települési önkormányzatok mozgalmához, csatlakozzanak az internetbarát települések mozgalmához. Köszönöm a figyelmet. [[Taps a Jobbik soraiban.]]"
2,u2015-10-05-138,OTHER,-0.8935546875,2015-10-05,0.008216757327318192,"Tisztelt Miniszter Úr! Remélem, hogy ez a kellemetlenkedésem nem oda vezet, hogy a büntetőszázadban találom magam [[Derültség.]] , mindenesetre képviselői felelősségem tudatában, bár türelmes vagyok, de azért annyira nem, hogy egy júliusban kezdeményezett, augusztus 4-re fixált találkozót október 5-ig sem sikerült megtartani. Ezt azért nem tudom elfogadni. Annál is inkább nem, mert ezt az érvet már hallottam, hogy a többi párttal is szeretne egyeztetni, de erre hetek óta nem kerül sor. Pedig hiába mondtam el itt, a plenáris ülésen is, hogy az Európai Uniónak ez az irányelve, tehát a közös hozzáadottértékadó-rendszerről szóló irányelve nem teszi lehetővé, hogy az internethasználatra kedvezményes adókulcsot alkalmazzunk, ezzel kapcsolatban nem kaptam a szakállamtitkártól sem választ. Szeretnék természetesen arról is beszélni, hogy hogyan lehetne az ingyenes internet bevezetését megteremteni, hiszen azt gondolom, hogy a jobbikos vezetésű önkormányzatok főterein már sikerrel vizsgázott az ingyenes wifi, sőt Tokody Marcell, a Jobbik fővárosi képviselőjének javaslatára már a Fővárosi Közgyűlés is elfogadta, úgy döntött, hogy kivizsgálja az egész Budapestre kiterjedő ingyenes wifi lehetőségét, de szeretnénk, ha végre érdemi konzultáció indulhatna az ügyben. Köszönöm a figyelmüket. [[Taps a Jobbik padsoraiban.]]"
3,u2015-06-29-197,Fidesz-KDNP,0.76611328125,2015-06-29,0.008251049555838108,"Elnök Úr! Tisztelt Ház! 130-150 ezer nappali tagozatos diák dolgozik minden évben diákszövetkezeti keretek között. Ez egy igazi magyar megoldás, az Európai Unió egyetlen más országában sincs ilyen intézményrendszer, ez a nyolcvanas évek közepétől alakult ki, és nagyon jó szolgálatot tesz számtalan fontos probléma megoldásának a segítésében. Először is, a nappali tagozatos hallgatóknak több mint a fele megfordul a diákszövetkezetekben, és biztonsággal ott munkát vállal. Ez azért hasznos, mert segíti őt abban, hogy részben a tanulmányait finanszírozza, részben pedig saját kontójára, még akkor is azt tudja mondani - én magam nagyon sok szövetkezeti diákkal találkoztam, akik adott esetben megengedhették volna maguknak, hogy a szüleiktől pénzt kérnek, de azt mondták, hogy nem, ők szeretnék a nyári vakáció költségeit a saját maguk által megkeresett pénzből finanszírozni. Tartást ad nekik, úgynevezett munkaszocializációt jelent, hiszen segíti őket abban, hogy még védett diákként, de a való életben megtudják, hogy milyen az, amikor az embernek főnöke van, milyen az, amikor a főnök utasítását végre kell hajtani akkor is, hogyha ez neki nem tetszik, milyen az egyébként, ha munkatársakkal kell együtt dolgozni. Számtalan nagyon fontos tapasztalatra tesznek szert. Arról nem beszélve, hogy teljesen általános az a jelenség is, a diákoknak mintegy 20 százaléka olyan munkahelyen helyezkedik el, amivel korábban, még diákszövetkezeti tagként, diákként kapcsolatba került. Tehát nyilvánvaló, hogy mind pénzkereset szempontjából, mind a munkaszocializáció szempontjából ez az intézmény nagyon jól működik. Van azonban jó néhány anomália, amivel meg kell küzdeni ezen a területen, hiszen napnál is világosabb, hogy tekintettel arra, hogy a kormány preferenciát ad például bizonyos társadalombiztosítási költségek fizetése esetén a diákszövetkezeteknek, hiszen egyébként a diákszövetkezeti tag mint nappali tagozatos hallgató, rendelkezik társadalombiztosítási viszonnyal, nappali tagozatos hallgatóként is két viszonyrendszer után nem akar a kormány fizettetni, tehát világos, hogy preferenciát ad, ezért valóban, a munkaerőpiacon - nem a kölcsönzők piacán, tehát az MSZP ezt rosszul tudja, illetve sokszor kever mindenfélét, ebben az esetben is nem pontosan tudja, hogy mi a különbség a munkaerő-kölcsönző és a diákszövetkezetek között; de nem baj, szerencséje az országnak, hogy nem ők kormányoznak, mert ha ennyi mindent összekevernek, abból tényleg komoly baj lehet. De ha az ellenzék összekeveri a diákszövetkezeteket a munkaerő-kölcsönzőkkel, abból olyan nagy baj nincsen, legfeljebb csak nem egészen világos, hogy miről beszélnek. Visszatérve, önök is tudják, hogy a munkaerő-kölcsönzés mint sajátos magyar foglalkoztatási jogviszony, ezen kormány által szintén preferált, a diákszövetkezetek szintén, mert szerettük volna az atipikus, de a munkaerőpiac rugalmasságát nagy részében fokozó foglalkoztatási jogviszonyokat is támogatni. Ez egyébként ahhoz nagyon fontos, hogy azok a vállalatok, amelyek szervezett keretek között tudnak foglalkoztatni, de nagyon sokszor bizonyos idényjellegű vagy ilyen kampányjellegű a tevékenységük, akkor a munkaerő-kölcsönzőkön keresztül tudnak nagyobb foglalkoztatást megvalósítani, ami mindenkinek jó. Valóban, korábban én magam is benne voltam abban a törvénymódosítás-kezdeményezésben, ami egyébként a munkaerő-kölcsönzőknek bizonyos lehetőségeket adott. Egyébként, hozzáteszem, ott is megvalósítottuk azt, hogy a munkaerő-kölcsönzés esetén is érvényesüljön a minimálbér, csak miután ez egy vállalkozási jogviszony, ezért összetettebben lehet szabályozni. De megvallom őszintén, tisztelt Ház, kedves képviselőtársak, azt azért nem tudtam volna kitalálni, hogy vajon egy magát baloldalinak valló párt, az MSZP hogyan tudja addig csűrni-csavarni az érveket, amíg egyébként egy, a diákok számára is a minimálbért biztosító törvényjavaslatot végül is nem támogatnak. De sikerült, tehát ilyen értelemben a feladatot megoldotta az MSZP, bár ezzel egy kicsit össze kellett keverni a dolgokat, de lelkük rajta. Nyilvánvaló, hogy az a modell, amivel mi dolgoztunk, ami mellé egyébként - hozzáteszem, ez is ritka fordulat - a HÖOK országos vezetése odaállt, mert érezték, hogy mi azt akarjuk, hogy a piaci verseny ne kényszerítse a diákszövetkezeteket olyan vállalásra, amiben a szövetkezeti tagoknak még a minimálbért sem tudják azért a munkáért kifizetni, amit adott esetben egyébként a munka törvénykönyve alá tartozó jogviszonyban minimálbérért csinálnak. Tehát mi szerettük volna, hogyha a diákszövetkezetek a minimálbért egyébként tudják biztosítani. És valóban, erre van egy képlet, hiszen nyilvánvaló, hogy a diákszövetkezeteknek van egy működési költsége, és megvallom őszintén, de nézzenek utána, a diákszövetkezeti szövetségek - kettő van belőle - mindkét szervezetét megkérdeztük, hogy mennyi az a működési költség, amit el tudnak fogadni, és ez a 15 százalék. Ez egy kompromisszum. Tehát az általam benyújtott törvényjavaslat eredeti változatban ezt a képletet is tartalmazta volna, hogy valóban, ez garantálja azt, hogy a diákszövetkezeti tagoknak a minimálbért ki kelljen fizetni. Hozzáteszem, az egyeztetések alapján az NGM, a Nemzetgazdasági Minisztérium jelezte, helyesebb, hogy ha már a minimálbér meghatározásánál tartunk, és ezt a diákszövetkezeti foglalkoztatási szektorra is szeretnénk kiterjeszteni, akkor alkalmazzuk a minimálbérnél egyébként szintén alkalmazandó jogi formulát, amit - mint tudjuk - nem törvény szabályoz, hanem egy kormányrendelet. Pontosan azért egyébként, mert a magyar jogalkotási törvény és a magyar jogalkotási rend a matematikai képletekben megnyilvánuló jogalkotást rendeleti szinten utasítja szabályozni, mert egyébként erre voltak korábban legfelsőbb bírósági jogegyesítési, alkalmazási, illetve alkotmánybírósági utalások, hogy ha ilyet akar a törvényhozás, azt utalja kormányszintre, ezt pedig kormányrendeletben kell szabályozni. Pusztán erről van szó, amikor a 15 százalékot emlegetik a kedves szocialisták. És lelkük rajta, majd magyarázzák el ugyanezen bonyolult érvek alapján a diákoknak, hogy a szocialisták miért nem támogatták azt, hogy egyébként a diákminimálbér járjon a diákszövetkezeti tagoknak. Csak vigyázzanak, kedves szocialista képviselőtársak, mert a diákok talán kevésbé udvariasak, és nem biztos, hogy figyelembe veszik azokat a kötelező udvariassági formákat és tiszteletet, amit adott esetben egy parlamenti vitában illik betartani. Tehát nagyon könnyen megkapják, ami a valóság, hogy kedves szocialisták, önök beszélnek a haverokról, amikor az önök szombathelyi szocialista alpolgármestere, egyébként a valamikori képviselőtársunkkal - Isten nyugosztalja -, Kiss miniszter úrral egyébként megszervezték a diákszövetkezetek szocialista lenyúlását, ebből finanszírozva a Mozaik-klubokat meg a Fiatal Baloldalt. Majd járjanak utána! És egyébként ez mélyen felháborította a diákokat, mert azt mondták, hogyha már egyébként munkalehetőséget ők a saját munkájukkal pénzt keresvén kapnak, akkor ne kelljen már a szocialista baloldali ifjúsági klubéletet finanszírozni belőle. Csak nem lehetett, ugye az volt a feltétele, Coca Cola-szerződés, mások. És ezt a diákok pontosan tudják, tehát nehogy majd megkapja adott esetben Gúr Nándor képviselőtársam, hogy kedves Gúr úr, nekünk ne papoljon a haverok által lenyúlt piacról, mert önök nyúlták ezt le először, önök vezették be. Egyébként a mi konstrukciónk mindenkire vonatkozik, az, amit mondanak, tökéletes képtelenség, mert egyébként a vállalási ár fogja eldönteni, hogy adott esetben ki kap egy munkát, nem az a korábbi rendszer, amiben önök Kiss Péter miniszter úr vezetésével, mondom, és a szombathelyi szocialista alpolgármester vezetésével megszervezték annak idején ezt a rendszert. Mert ez így működött, kedves képviselőtársak, de ezt önök pontosan tudják. Majd a Fiatal Baloldalt kérdezzék meg, hogy hogyan voltak finanszírozva annak idején, a boldog időkben a Mozaik-klubok. Úgyhogy nyilván a szocialisták most is magukból indultak ki természetesen. Azt is lehetett tudni, hogy megyénként kik azok a szocialista aktivisták, nálunk Németh úr, Hajdú-Bihar megyében, akik ezt a hálózatot szervezték. Nekünk ilyen hálózatunk nincs, nem is lesz. Mi szeretnénk, hogyha a fiatalok egyébként munkához jutnának, egyébként tudnának dolgozni. Senki nem akarja lenyúlni a diákszövetkezeteket. Egyébként ezt nem is lehet, mert számtalan diákszövetkezet van, ahol egyébként a tagsági viszony úgy keletkezik, hogy oda be kell lépni tagként, és az a helyzet, hogy diák jogviszonyban lehet belépni, tehát önmagában az, amit önök állítanak, az képtelenség. Viszont, engedjék meg [[Az elnök a csengő megkocogtatásával jelzi az idő leteltét.]] annyit hadd mondjak, nagyon örülök annak, hogy egy ilyen lehetőség a diákok számára kinyílik, rendelkezésre áll. Kérem a kormányt, hogy a kormányrendeletet minél előbb fogadja el és tegye közzé, és a diákok is kapják meg a diákminimálbért, még akkor is, hogyha a szocialisták ezt nem fogják támogatni, mert ők egyébként nem értenek azzal egyet, hogy a diákok a munkájuk után minimálbért kapjanak [[Az elnök ismét csenget.]] , úgy, ahogy egyébként bármilyen más munkavállaló. Köszönöm szépen a figyelmet. [[Taps a kormánypártok soraiból.]] [[17.30]]"
3,u2021-05-18-58,Fidesz-KDNP,0.744140625,2021-05-18,0.3968084156513214,"Köszönöm a szót. Tisztelt Elnök Úr! Tisztelt Országgyűlés! Képviselőtársaim! Tisztelt Államtitkár Úr! Egyetértek az előttem szólókkal abban, hogy egy nagyon fontos témát, egy nagyon fontos törvényjavaslatot tárgyal az Országgyűlés most ezekben az órákban. Azt gondolom, egy ilyen törvényjavaslat vitájának a kezdetén köszönetet kell mondani a szülőknek, hogy az elmúlt egy évben helytálltak az otthoni tanításban, az otthonmaradásban, a gyermekeik nevelésében, és ez fokozottan igaz az egyszülős családokban a szülőkre, hiszen ott még nagyobb volt a teher, ott nem oszlott ketté az a teher, amit a járvány és a magyar emberek egészségének megóvása érdekében bevezetett korlátozó intézkedések és például a közösségi élet, a szakkörök, a sportesemények vagy éppen az iskola ilyen módon való hiánya vagy digitálisra való átállása okozott. Úgyhogy innen is szeretnénk köszönetet mondani a szülőknek. Abban, hogy ez egy fontos vita Z. Kárpát képviselőtársam is azt mondta, hogy ez egy fontos téma, fontos vita , én egyetértek. Kár, hogy több baloldali frakció úgy döntött, hogy nem vesz részt ebben a vitában, és nem fontos nekik eléggé az egyszülős családok kérdése, akár a Párbeszédnek, akár a Gyurcsány-pártnak, akár az LMP-nek nem fontos annyira ez a kérdés, hogy vegyék a fáradságot, és hozzászóljanak ehhez a vitához. Azt gondolom, ez egy nagyon előremutató és fontos törvényjavaslat, olyan döntéseket, olyan irányokat tartalmaz, amelyek segíteni fogják az egyszülős családokat. Sokszor vitatkozunk Z. Kárpát képviselőtársammal arról, hogy ő termelési jelentésnek hívja a tényeket. Mi tényeket soroltunk fel a magyar családtámogatási rendszer elmúlt 10-11 évéből, ő ezt mindig lekicsinylően, lenézően termelési jelentésnek hívja, pedig, tisztelt képviselőtársam, ezek a tények, amelyeket államtitkár úr és képviselőtársam is felsorolt. Nagyon szeretném kiemelni azt, hogy ebben a témában nem mehetünk el szó nélkül amellett, hogy kedvező fordulat, kedvező tendenciák mutatkoznak meg a magyar társadalomban. Ha például az egyszülős családokról beszélünk, akkor el kell azt mondani, hogy örömteli az, hogy 60 éve nem látott mélységben van a válások száma Magyarországon, jelentősen csökkent 2010-hez képest a válások száma. Így tehát az a reményünk és a tendenciát látva azt reméljük, hogy ez folytatódni fog , hogy évről évre egyre kevesebb családban történik meg az, hogy valamilyen okból külön kell válniuk a szülőknek, és évről évre egyre kevesebb család lesz érintett majd az egyszülős családdá válásban. Azt gondolom, ez örömteli, mint ahogy az is örömteli, hogy a házasságkötések száma is a duplájára növekedett 2010-hez képest. Demográfiai, népesedési kérdésekben sokszor vitatkoztunk már, és szerintem fogunk is Z. Kárpát Dániel képviselőtársammal. Én sosem használtam a „trendforduló” szót, ugyanakkor Magyarországon a gyermekvállalási kedv 24 százalékkal nőtt 2010 óta volt honnan! Volt honnan, hiszen nagyon alacsony adatról beszélünk a 2010-es gyermekvállalási kedvet mutató termékenységi rátánál, de azt kell elmondanunk, hogy ez Európa legjobbja. Senki nem mondta, hogy ez a cél, vagy hogy ez tökéletes, ezzel meg lennénk elégedve, sőt szerintem kormánypárti politikusoktól olyan dolgokat tud idézni, mindannyian azt mondtuk, hogy tovább kell ezen az úton menni, még tovább kell növelni a gyermekvállalási kedvet, még jobban segíteni kell a szülőket ahhoz, hogy a kívánt gyermekek megszülethessenek. De az, hogy 2010 óta 24 százalékkal nőtt a gyermekvállalási kedv, és ezzel éllovasok vagyunk az Európai Unióban, azt gondolom, pozitív tendenciát, biztató jeleket mutat, és fontos, hogy ha a biztató jelek mögött eredmények, emberi döntések vannak, akkor tovább folytassuk, segítsük azokat a döntéseket, amelyeket meghoztak a magyar családok a gyermekvállalásukat illetően. A „nők 40” kérdését is idehozta a képviselőtársam, amit, ugye, ő nem szavazott meg, de idehozta a családtámogatási költségvetést, amelyről én is szerettem volna szót ejteni, hiszen holnap kezdődik a 2022-es költségvetés vitája, amelyben most már a 2010-es, utolsó baloldali költségvetéshez képest háromszor akkora összeg szerepel a családtámogatások tekintetében: 960 milliárd forint volt az az összeg, amit az utolsó szocialista-baloldali kormány a családokra kívánt költeni, de a jövő évi költségvetésben, ha a mostani formáját megőrizve elfogadja a parlament, akkor háromszor ekkora összeg áll majd a családtámogatásra rendelkezésre. [[13.50]] Képviselőtársam, azt a vitát le lehet folytatni, hogy ki mit számol bele a családtámogatások rendszerébe. Javaslom képviselőtársamnak, aki minden európai parlamentet és európai kormányt annyira szakmainak nevezett és csak a magyar kormányra mondta, hogy politikai alapon dönti el, mi van benne a családtámogatási rendszerben, a többi európai kormány pedig elképesztően szakmai, hogy nézze meg, például Angliában, de számos nyugat-európai országban, így Belgiumban vagy Hollandiában beleszámítják a családtámogatások rendszerébe a különböző fizetett szabadnapokat, amelyeket apasági, anyasági szabadságként vesznek igénybe. Szerintem ez pusztán munkajogi, természetesen a családokat segítő, de munkajogi kötelezettség, mégis beleszámolják a családtámogatások rendszerébe, így, ilyen beleszámolásokkal együtt tudjuk elmondani, hogy Magyarország GDP-arányosan a legtöbbet költi a családok támogatására. Azt gondoljuk, hogy a magyar családokat védeni, támogatni, segíteni kell, és erről szólt a 2010-es családbarát fordulat óta minden egyes döntésünk. Emlékezhetünk arra, hogy korábban mi történt, hiszen a ma már természetesnek tűnő családtámogatási intézkedések messze nem voltak elképzelhetők a Gyurcsány-érában, tudjuk, hogy leépítették a családtámogatási rendszert, megszüntették a lakástámogatási rendszert, a kedvezményes lakáshiteleket, a családi adókedvezményt, csökkentették a gyes időtartamát, és egyébként Európa-bajnok rezsiárakat fizettettek a magyar családokkal. Ki tudjuk mondani, hogy nagy átlagban, lényegében a Gyurcsány-kormány idején gyermeket vállalni egyet jelentett a szegénységgel. Teljesen megfordult ez azóta, 2010 óta, hiszen azt gondoljuk, hogy a magyar családok támogatásait, lehetőségeit folyamatosan bővíteni kell. Minden évben történik olyan bővítés, olyan lépés, amit ön nevezhet nem elégségesnek az ön kedvenc szavát idézve: fékezett habzásúnak , ön kritizálhatja különböző módokon ezeket a döntéseket [[Z. Kárpát Dániel: Na, terjed? Jogdíjat nem kérek.]] de mégis konzekvensen, 2010 óta folyamatosan bővítjük, szélesítjük a családtámogatási rendszert, és egyébként ezek közül a legtöbb intézkedés és legtöbb támogatási lehetőség elérhető az egyszülős családok számára is. Például [[Szi-lágyi György: Például a családi pótlék emelése!]] az otthonteremtési kedvezmények, például az autóvásárlási támogatás, például a családi adókedvezmény, például az otthonfelújítási támogatás vagy az ahhoz kapcsolódó kedvezményes hitellehetőség, számtalan olyan intézkedés van, amely széles körben a magyar családok mindegyikét tudja érinteni. Önök mindig a családi pótlékról meg segélyalapú családtámogatásokról beszélnek, de a családi adókedvezmény intézményét a jogosult családok 98 százaléka igénybe veszi, tisztelt képviselő úr. Ki tud mondani ennél szélesebb családtámogatási intézkedést? Azt gondolom, hogy ez a helyes irány. Emlékezhetünk arra, hogy a szocialisták idejében semmilyen segítséget nem kaptak a fiatalok a családalapításhoz vagy az önálló életkezdéshez, az egyetlen üzenet feléjük akkor az volt, hogy el lehet innen menni. Ez volt az életkezdéshez nyújtott szocialista baloldali támogatás. Háromszorosára növelték a gázárakat, megduplázták az élelmiszeráfát, a magyar családoknak 15-szörös gáz- és villanyáremelés miatt Európa legmagasabb rezsiárait kellett fizetniük, ezzel sanyargatták a magyar családokat. Magas volt a munkanélküliség, sok ember nem tudta eltartani a saját családját, és egyébként, ha már a témánál vagyunk, sok ember akkoriban, mivel az utcára tették és 12 százalékos munkanélküliséget hoztak össze a szocialisták, nem tudta a tartásdíjat sem fizetni. Pontosan tudjuk, hogy a kormány döntéseinek köszönhetően az egyszülős családok előnyt élveznek a bölcsődei felvételnél, magasabb összegű családi pótlékot kapnak, biztosított számukra az ingyenes, illetve kedvezményes intézményi gyermekétkeztetés, illetve külön helyeket biztosít a kormány számukra az Erzsébet-táborokban is. Itt szeretném megjegyezni, hogy örömteli a kormánynak a napokban bejelentett döntése, miszerint idén nyáron is, a járvány harmadik hullámának lecsengése után is lesz lehetőség Erzsébet-táborokra, lesz lehetőség sok ezer magyar gyermeknek és fiatalnak szép környezetben minőségi időt eltölteni pihenéssel. Szerintem rájuk fér, az elmúlt időszakban a digitális oktatás, a közösség hiánya miatt nagyon fontos lépés, az újraindítás egy lépése, hogy az Erzsébet-táborok újra várni fogják a gyermekeket, ahol egyébként külön kiemelt helyet kapnak az egyszülős családok gyermekei. A mostani törvényjavaslatról beszéltek már képviselőtársaim, illetve államtitkár úr is részletesen ismertette az általam abszolút támogathatónak tartott intézkedéseket. Képviselőtársam, Z. Kárpát Dániel beszélt arról, hogy talán a Jobbiknak is voltak már korábban javaslatai az egyszülős családokkal kapcsolatban. Nem tudom, képviselő úr járte már a pár éve megnyílt Egyszülős Központban, és láttae, hogy milyen fantasztikus munkát végeznek ott, milyen megható és erőt adó az a munka, amelyet a központ keretében az egyszülős családokért tesznek, és az a munka, szolgálat, amit nap mint nap végeznek, mennyi családnak tud egyébként segíteni. A mostani törvényjavaslat is egyébként például az Egyszülős Központba befutott tapasztalatok alapján készült, hiszen nagyon fontos, hogy a valós igényekhez, a realitásokhoz, az életszerűséghez alkalmazkodjon a jogalkotás is, ezért tudtuk a terepről összegyűjteni azokat a tapasztalatokat, amelyek alapján ez a törvényjavaslat megfogalmazásra került, és amelynek az a célja, hogy segítse az egyszülős családokat. A gyermektartásdíjjal összefüggő végrehajtási szabályok, a bírósági szabályok egyszerűsítése, az ügyintézés gyorsasága mindenképpen támogatható, azt gondolom. Minden olyan határidő csökkentése és az ügyintézés felgyorsítása, amely lehetővé teszi, hogy hamarabb megszülessenek a döntések, és ne sok hónapon, akár éven keresztül bizonytalanságban tartsa a szülőket és legfőképpen a gyermekeket, az mindenképpen támogatható. Az is támogatandó, hogy a különböző megelőlegezhető tartásdíjösszegek növelésre kerülnek, az is, hogy szigorúbban lépünk fel azok ellen, akik a tartásdíjakat nem fizetik, akik nem hajlandók a közös gyermeknevelés költségeibe beleszállni. Azt tudom mondani, tisztelt Országgyűlés, hogy ez a törvényjavaslat is egy újabb lépés abba az irányba, hogy a családbarát Magyarország kiteljesedhessen, egy újabb lépés, sokadik lépés a családok védelme, támogatása és segítése érdekében. Azt gondolom, közös nemzeti ügyünk, hogy a magyar családokat megvédjük, megerősítsük, támogassuk és segítsük. A társadalom alapja a család, a családra egy értékhordozó, értékteremtő közösségként tekintünk. Ezért csak azt kérem a képviselőtársaimtól, hogy támogassák ezt a törvényjavaslatot, amely segíteni fog több százezer egyszülős családon, szülőkön és az ezekben a családokban nevelkedő gyermekeken. Nekünk a gyermek az első. Köszönöm szépen. [[Taps a kormánypártok padsoraiból.]]"
3,u2014-12-15-81,Fidesz-KDNP,0.6865234375,2014-12-15,0.15225334465503693,"Köszönöm szépen, elnök úr. Tisztelt Képviselőtársaim! Tisztelt Ház! Köszönöm szépen képviselőtársaimnak az általános vitában és a bizottsági részletes vitában elmondott észrevételeiket, javaslataikat, módosító indítványaikat. Ezek többsége azt mutatta, hogy a benyújtott törvénymódosítás alapvető céljával képviselőtársaim túlnyomó többsége egyetért. Ezek a következők. A közmédia rendszere, struktúrája legyen egyszerűbb, átláthatóbb és olcsóbb! Nyújtsunk lehetőséget a közmédiának az innovációra, a fejlődésre! Biztosítsuk azt, hogy két további csatornával bővülhet a közmédia! [[13.10]] A harmadik ilyen nagyon fontos kérdéskör, amelyet rendezni kívántunk törvénymódosításunk kapcsán, az, hogy egyszer és mindenkorra zárjuk le az Európai Unióban és hazánkban a néhány évvel ezelőtt kialakult médiavitát, és emeljünk be olyan elemeket ebbe a törvénybe, amelyek az európai és a magyar médiaszabályozást tovább harmonizálják. A Törvényalkotási bizottság és a Kulturális bizottság módosító javaslatait ajánlom tisztelt figyelmükbe, és kérem azok elfogadását. Ezek közül én négy legfontosabb pontot most szeretnék önök elé idézni. Nagyon örültem, örültünk annak a módosító indítványnak, amely a hallássérültek által elérhető műsorszámok bővítését irányozza. További jelentős pont és előbbre vivő javaslat volt az eredeti idegen nyelven is elérhető filmek, filmsorozatok arányának a növekedése. Ez nagyon fontos nemcsak a hallássérültek részére, hanem nagyon fontos az idegen nyelven beszélő gyermekeknek, fiataloknak vagy akár felnőtteknek. Az idegen nyelvi kompetencia fejlődése szempontjából igen jelentős módosító indítványról volt szó - köszönöm szépen. Nagyon fontos az is, és szintén előbbre viszi, úgy gondolom, a közmédia struktúráját, hogy ezentúl a Magyar Művészeti Akadémia egy tagot delegálhat a közszolgálati testületbe [[Dr. Schiffer András: Ez kinek jó?]] és így hivatásának ezt a szeletét még jobban fogja tudni gyakorolni. A negyedik kiemelendő pont, amelyet maga a kábelszövetség elnöke is bizottsági ülésen javasolt és kért tőlünk, hogy a két új csatorna bevezetése lehetőségének hatálybalépését ne most január 1-jében határozzuk meg, hanem hagyjunk időt a felkészülésre. Ezt a javaslatot is akceptáltuk, és a törvénymódosítás kapcsán a július 1-jei időpontra vonatkozó módosító javaslatot támogatta a bizottság, és támogatjuk mi is mint előterjesztők. Összességében, még egyszer köszönöm szépen az illetékes bizottságok munkáját, képviselőtársaim értékes hozzászólásait. Köszönöm szépen, elnök úr. [[Taps a kormánypárti sorokban.]]"
3,u2017-11-13-229,Fidesz-KDNP,-0.98046875,2017-11-13,0.2887221872806549,"Köszönöm szépen a szót, elnök úr. Már a bizottsági ülésen is elmondtuk, hogy az eredeti törvény sem nem önkényes, sem nem tartalmaz hátrányos megkülönböztetést [[Zaj az ellenzéki oldalon.]] , sem nem észszerűtlen, ellenben azt jól jelzi, hogy az előterjesztőknek van némi üldözési mániája ezzel kapcsolatban, akik tulajdonképpen saját magukból indulnak ki, mert ők valószínűleg ilyen stílusban terjesztenének elő törvényjavaslatot. Az érdekes, hogy Bárándy képviselő úr már tudja, hogy a kötelezettségszegési eljárásnak mi lesz az eredménye. De azt elfelejtette a képviselő úr megemlíteni, hogy az Európai Bizottság olyan eljárást próbál Magyarországgal szemben folytatni, ahol az indokolt véleményre mindig két hónap van, hogy az adott ország megadja a választ, Magyarország erre egy hónapot kapott. Ez Bárándy képviselő urat nem nagyon zavarta, sokkal inkább azzal volt elfoglalva, hogy a Soros-birodalmat védje eme Ház falai között. Szerintem meg a magyar emberek érdekeit kellene védenie minden országgyűlési képviselőnek. A civil szervezetek döntő része egyébként ez ellen a törvény ellen semmiféle kifogást nem emelt. A civil szervezetek egy nagyon jól meghatározható, egyébként elenyésző köre emelt kifogást, éppen azok, akiket Soros György támogat, de hát ez már csak így van. Egyébként vannak, akik büszkék arra, hogy feltüntethetik azt, hogy ők külföldről támogatást kapnak, úgyhogy nem javasoljuk a határozati javaslat tárgysorozatba-vételét. [[Taps a kormánypártok soraiban.]]"
3,u2021-09-21-23,Fidesz-KDNP,-1.0,2021-09-21,0.018777277320623398,"Köszönöm a szót, elnök úr. Tisztelt Ház! Tisztelt Képviselőtársaim! Itt ültünk, amikor elfogadtuk ezt a bizonyos törvényjavaslatot, és valóban, ez egy fura helyzet, ahogy akkor sem vállalta fel a baloldal, mellszéllességgel kiáll Brüsszel mellett, az Európai Unió Parlamentje mellett, amely rá akarja kényszeríteni az Unió tagállamait arra, hogy az LMBTQ-propagandát háborítatlanul lehessen terjeszteni a kiskorúak körében is, akár a közintézményekbe behatolva. Gyakorlatilag látszik az a fajta nyerészkedő álláspontjuk, amit Karácsony Gergelynél is láthattunk, hogy erről most nem beszélünk, ugye, a migrációról, de ugyanez az álláspont látható az ő esetükben ennek a törvénynek a kapcsán is. Tehát miről szól a törvény? Kőkeményen egyrészt a pedofil bűncselekményeket sokkal súlyosabban büntetjük. Ez egyébként a baloldalnak is egy követelése volt, ennek ellenére nem szavazták meg ezt a törvénycsomagot. A másik része pedig, amit a törvény vitája folyamán is felvetettek, hogy azt értik, hogy szigorúbban büntetjük, de miért nem teszünk annak érdekében, hogy ezt megelőzzük, védjük a gyermekeket akármilyen káros hatással szemben. S akkor született meg a szabályozásnak az a része, amely a kiskorúak védelmét szolgálja, amely kimondta, kizárólag a szülők joga a szexuális nevelés meghatározása, és semmilyen szervezetnek nincs olyan joga, hogy akár az óvodákban, akár az iskolákban olyan szexuális tartalmakat hirdessen, amelyek nem képezik a tananyag részét, amelyet a szülők nem kértek, és amelyhez a szülők beleegyezését korábban nem is kérték ki. Hiszen mint utólag kiderült, ami a vita során még nem is volt köztudott, itt mindenki arra hivatkozott, hogy minek ilyen szabályozás, hiszen senki nem tud konkrét eseteket. Kiderült, hogy két budapesti gimnáziumban igenis voltak már ilyen akciók, egy budaörsi gimnáziumban pedig éppenséggel egy transzvesztita volt az, aki megjelent, és anélkül, hogy a szülők tudtak volna róla, népszerűsítette azt, hogy ezek milyen kiváló tanok, amelyeket ők hirdetnek. S a másik, ami a legfelháborítóbb, hogy miután megszületett a törvény amely elég rövid ahhoz egyébként, hogy bárki, ha venné a fáradságot, elolvashatná , megpróbálták úgy feltüntetni, mintha ez a kiskorúak védelméről szóló rész pedofillá minősítette volna az eltérő identitással rendelkező csoportokat. Nem erről van szó. Arról van szó, hogy ezek a csoportok abban a formában ne érintkezzenek kiskorúakkal. És ha ezt belátnák, és az alapjogok szerint egyébként pedig a szülőknek van ilyen alapjoga, hogy ők határozhatják meg ezt a fajta oktatási területet, hogy a gyerekeik miben részesüljenek , akkor beláthatnák azt is, hogy csoportosan például egy LMBTQ-közösségnek vagy annak egy részének nincs ilyen alapjoga. Neki egyénként van joga, alapjoga, amit 18 éves nagykorától kezdve gyakorolhat, hogy ő úgy él és a társadalmon belül az egyéb jogszabályokat betartva, ahogy az neki kedve szerint tetszik, s ez a fajta korlátozás nem jelenik meg a törvényben. Tehát minden olyan rágalom, ami egyébként Brüsszel részéről is megnyilvánul, és valóban érdekes amúgy a magyar nyelv azt mondja, hogy kecskére bízták a káposztát , tehát egy olyan bűnelkövetőre bíznak egy ilyen területet, aki gyakorlatilag az előéletében akár bűncselekményt is elkövetett ezen a területen. Hogyan várjuk el tőle, hogy ő objektív vizsgálatot lefolytatva majd megállapítja azt, hogy valóban a jog, az uniós charta, az Alaptörvény keretei között ezt mi megtehettük? S amihez kőkeményen és mindvégig ragaszkodni fogunk, hogy ez nemzeti hatáskörbe tartozó kérdés. És már megint azzal állunk szemben, hogy az Európai Unió Parlamentje gyakorlatilag hatásköröket akar elvonni különböző határozatokon, állásfoglalásokon keresztül a különböző tagállamoktól, és ami sajnálatos Juncker úr óta tudjuk, hogy az Európai Unió Bizottsága egy politikai bizottság, tehát már nem a törvények őre, hanem politikai szerepvállalásra készül , ez az ügy is igazolja, hogy politikai alapon akarnak dönteni és szankciókkal sújtani Magyarországot. Elég, ha csak az újjáépítési alap körüli huzavonára gondolunk, amelyet nyíltan összekötöttek ezzel a kérdéssel, és ez azt jelenti, hogy az Unió működésével vannak problémák, tehát ha más nem, ez lakmuszpapírként jelzi. Amit összefoglalóan elmondhatunk, hogy ez nemzeti hatáskör, és amíg nemzeti kormány van Magyarországon, addig a gyerekeik neveléséről a szülők fognak dönteni. Köszönöm a figyelmet. [[Taps a kormánypártok soraiból.]]"
3,u2017-04-04-35,Fidesz-KDNP,-1.0,2017-04-04,0.018569007515907288,"…de soha sem merült fel bennem… [[Nagy zaj az MSZP padsoraiból. Korózs Lajos: Szégyelljétek magatokat!]] De soha sem merült fel bennem, hogy az intézményünknek ne kellene betartani a hatályos jogszabályokat [[Dr. Bárándy Gergely: A hatályost!]] s mi a törvények felett állunk. [[Folyamatos zaj. Kunhalmi Ágnes: Ezt nem tudjátok megmagyarázni! Korózs Lajos: A „hatályos” szó problémát okoz! Az elnök csenget.]] Nekem nem. [[Derültség, nagy zaj az ellenzéki padsorokból.]] Visszatérve az előterjesztésre, az nem specifikus… [[Dr. Szakács László: Csodába a részletekkel!]] …nem specifikusan a Soros-egyetemre vonatkozik, bárhogy is ezt sulykolják egyesek, hanem arra vonatkozik [[Korózs Lajos: Ne hazudj!]] , hogy szeretnénk a szabálytalanságokat felszámolni. Szeretném önöknek és a közvéleménynek is egyértelművé tenni, hogy a Budapesten működő Közép-európai Egyetem az Országgyűlés döntése alapján államilag elismert, magyar jog szerint működő, magánfenntartású, magyar felsőoktatási intézmény. A magánegyetemmel közös fenntartásban létező Central European Universityt New Yorkban alapították, ez viszont olyan külföldi felsőoktatási intézmény, amely magyar nyilvántartásban szereplő, de csupán Budapesten működő felsőoktatási intézmény. Ahogy a miniszteri expozéból is hallhattuk, 2004 áprilisában Magyarország miniszterelnöke és New York állam kormányzója közös nyilatkozatban rögzítették, hogy a CEU az amerikai egyetemi státusz megőrzésével egyidejűleg elnyerje a magyarországi egyetemi státuszt. Ezen megállapodás alapján a parlament [[A képviselő egy korty vizet iszik. Köz­be­kiáltások az MSZP padsoraiból: Na, még egyet! A Jobbik padsoraiból: Hopp, hopp!]] 2004. június 21-én elfogadta a Közép-európai Egyetem állami elismeréséről szóló 2004. évi LXI. törvényt, amelynek eredményeként a Közép-európai Egyetem magyar, nem állami egyetemként működhetett Magyarországon. És ez így is lesz, a felsőoktatási mellékletben felsorolt intézmények között a Közép-európai Egyetem ott található, és szerintem a törvénymódosítás után is ott lesz található. De azt azért el kell mondani, hogy a Közép-európai Egyetem és a CEU jogi szempontból két külön intézmény. [[Mirkóczki Ádám: Az egyiket miért nem vette meg Mészáros?]] A változtatás nem érinti a Közép-európai Egyetemet, az nem fog megszűnni, nem kerül ki a felsőoktatási törvény intézményeket felsoroló mellékletéből. Hiszen képzéseket folytat, vannak kiváló tanárai, hallgatói, és alkalmazza is a tanárait; míg a CEU az Egyesült Államokban van bejegyezve ugyan, miközben ott nem folyik oktatás, nincsenek hallgatói. Ezt a problémát, hogy nevezetesen az anyaországban nincsenek képzések, már ’93-ban az akkori oktatási miniszter [[Közbeszólás az MSZP padsoraiból: Miért kellene?]] Mádl Ferenc felvetette, korábban is felvetették [[Kunhalmi Ágnes: Nem véletlenül!]] tehát nem kell azt mondani, hogy ez most kerül ide; most értünk ide, hogy ezt a problémát tárgyaljuk. [[Nagy zaj az ellenzék padsoraiból. Közbekiáltások: Elég lassan! Az elnök csenget.]] Ez kettős identitás, ez versenyelőny [[Kunhalmi Ágnes: Hát persze!]] , mert a magyar oklevél mellett amerikait is kiadnak. Ez hátrányos megkülönböztetés a magyar egyetemek számára, mert azok csak egy diplomát adnak ki. Nem tudom, olvasták-e a Magyar Rektori Konferencia nyilatkozatát. A Rektori Konferencia nyilatkozott, hogy örülnek annak, hogy a szabályozás megtörténik, és kérik, hogy ez ne érintse a tanszabadságot, az oktatás-képzés minőségét [[Kunhalmi Ágnes: Hallgassatok rájuk!]] az egyetemi oktatást. De nem is érinti! [[Folyamatos nagy zaj.]] Tehát a magyar egyetemek vezetői várják azt, hogy ez a törvénymódosítás hogyan fog megtörténni. [[Kunhalmi Ágnes: Rosszabbak vagytok, mint a szovjetek! Mocskos kommunista diktátorok vagytok!]] Tisztelt Ház! A jelenleg hatályos szabályok nem kívánják meg azt, hogy az Európai Gazdasági Térségen kívüli egyetem származási országa és Magyarország között államközi megállapodás szülessen arról, hogy mindkét állam elkötelezett a külföldi felsőoktatási intézmény magyarországi működését illetően. Ezáltal lehetőség van fantomegyetemek beindítására is, amelyek jól csengő nevekkel igyekeznek magukhoz édesgetni a hallgatókat. [[Dr. Szakács László: De ott vannak a tanárok és a diákok is! Nagy zaj.]] Szilárdan mondom, hogy én meg fogom önöket hallgatni. [[Dr. Szakács László: Győzd le a démonaidat!]] Még eltökéltebb vagyok, hogy meg fogom önöket hallgatni. A módosító javaslat ezt a fenti problémát rendezné, és előírná az államközi szerződés megkötését az Európai Unión kívüli egyetemek esetében, kiszűrve ezzel az olyan külföldi felsőoktatási intézmények magyarországi működését, amelyekről származási országuk bizonyos esetekben nem is tud, illetve amelyek a magyar jogszabályi előírásoknak meg nem felelő képzést nyújtanak. Tehát a mostani változtatás rögzíti, hogy a külföldi egyetem csak akkor jogosult két, magyar, illetve külföldi oklevél kiadására, amennyiben a származási országában is tényleges oktatási tevékenységet végez úgy jogilag, mint fizikailag. [[Kunhalmi Ágnes: Rákosista módszer!]] Tehát ezen egyetemeknek oklevelet adó valódi képzés folytatását kell biztosítaniuk a származási országban is. Amennyiben a javasolt feltételeknek a CEU nem fog megfelelni a jövőben, hadd tegyem idézőjelbe, „pusztán” azt kockáztatják, hogy külföldi diplomát nem fognak tudni adni, csak magyart. Az EGT-n belül nem szükséges nemzetközi szerződés megkötése, az Európai Felsőoktatási Térségben működő intézmények és képzési struktúrák hasonlósága okán nem szükséges egyenértékűségi feltétel megállapítása. Tisztelt Ház! Tisztelt Képviselőtársaim! Összegezve, csak annak a reményemnek tudok hangot adni, hogy a frakciónk támogatja a törvénymódosítást. [[Dr. Szakács László: Meglepő módon!]] Ahogy tegnap a miniszterelnök úr is fogalmazott, állunk a tárgyalások elé, jó szándék fogja vezetni a magyar kormányt [[Kunhalmi Ágnes: Leszakad a mennyezet!]] reméljük, az Egyesült… [[Nagy zaj. Az elnök csenget.]] reméljük, az Egyesült Államok kormányát is, hogy államközi szerződést tudjunk kötni. [[Dr. Szakács László: Mert különben nem akarna veletek találkozni Trump!]] Nem értem ezt az ideges hangulatot! Én a felsőoktatásban eltöltött évtizedekben azt éreztem, hogy a magyar felsőoktatás kiválóan teljesít. [[Kunhalmi Ágnes: Kommunisták vagytok! Diktatúra!]] Köszönöm megtisztelő figyelmüket. [[Taps a kormánypártok padsoraiból.]]"
3,u2014-12-10-127,Opposition,0.810546875,2014-12-10,0.022112520411610603,"Köszönöm a szót, elnök úr. Tisztelt Országgyűlés! Elnök Asszony! Az Országos Bírósági Hivatal elnöke 2014. szeptember 15-én törvényi kötelezettségének megfelelően benyújtotta beszámolóját az OBH 2013-ban végzett tevékenységéről. A beszámoló összesen 215 számozott oldalban foglalja össze az OBH elnökének önértékelését. A beszámoló bevezetője az OBH munkáját látványosan eredményesnek tartja. Elnök asszony úgy gondolja, hogy az OBH munkája megfelelt a korábban is kitűzött stratégiai céloknak, a bíróságok munkájában érzékelhető fejlődés következett be. Az igazgatási tevékenység sikereként számol be az anyag arról, hogy a bíróságokon csökkent az egy éven túl folyamatban lévő ügyek száma, és javult az időszerűség. Különösen látványos eredményeket tudhat magáénak a Fővárosi Törvényszék, ahol csökkent a két éven túli, valamint az öt éven túli ügyek száma, és a befejezések aránya meghaladta az érkezését.Sikeres uniós pályázatok, folyamatos bírósági informatikai fejlesztés jelzi az utat az optimális munkavégzési feltételek elérése felé. Látható, hogy a bíróságok ügyfélközpontú, szolgáltató jellegének erősítése kitűzött igazgatási cél. A beszámoló az ennek érdekében elindított programokat mind a közreműködő munkatársak, mind az állampolgárok körében népszerűnek tartja. Jó néhány olyan megállapítást találunk a beszámolóban, amelyekkel magunk sem kívánunk vitatkozni, azokkal egyetértünk, bár a népszerűség nem mindig tartozik ezek közé.A beszámoló elvárásként és célként egyaránt kiemeli, hogy a bíróságok magas színvonalon és időszerűen ítélkeznek. Az OBH elnöke úgy gondolja, hogy - idézem - a 2013. év hosszú idő után az első olyan év volt, amikor országosan érzékelhetővé vált, hogy ez a cél elérhető. Az a kérdés, tisztelt Országgyűlés, hogy milyen úton és milyenfajta eszközök, továbbá igazgatási módszerek alkalmazásával lehet közelebb kerülni ehhez a kitűzött célhoz. Nincs abban vita, hogy a minőségi és időszerű ítélkezés egyidejű megvalósításához elsődlegesen a bírák munkaterhét kell csökkenteni. Minél kevesebb ügy, adminisztrációs teher van a bírón, annál több erőt és időt fordíthat az érdemi ítélkezésre.Ebbe a körbe tartozik, hogy vajon a bírák kiválasztásánál milyen szempontok kerülnek előtérbe. Hallani olyan kiváló képességű jelöltekről, akiknek már több éve elérhetetlen a bírói kinevezésük, pedig szakmai munkájukat magas szinten is elismerik. De ebbe a körbe tartozik a kényszernyugdíjazott bírák ügye is. A bírói felső korhatár miatti intézkedések és kompenzációk kapcsán elégedetten számol be az OBH elnöke arról, hogy az utólagos szabályozás miként kezelte a nyugdíjba kényszerített bírák ügyét. Úgy tűnik, mintha az OBH elnöke ezzel a helyzettel elégedett volna. Valószínűleg ezért is felejti el megemlíteni, hogy a kényszernyugdíjazott bírák helyzetének rendezésére az Európai Unió Bírósága és az Alkotmánybírság kényszerítette a nemzeti együttműködés kormányát és országgyűlési többségét.Azt is elismeri a beszámoló, hogy a felső korhatárt betöltött bírák perei 2013-ban jelentős többletfeladatot jelentettek. A bírák jogállásáról és javadalmazásáról szóló törvény vitatott rendelkezése alapján 2012-ben a köztársasági elnök a felső korhatár elérése miatt 231 bírót mentett fel bírói tisztségéből. [[17.10]] Az Alkotmánybíróság megállapította a fenti jogszabályhelyek alaptörvény-ellenességét, azokat a hatálybalépésük napjára visszaható hatállyal 2012. január 1-jei napjával megsemmisítette. 2013-ban 157 felső korhatárt betöltött bíró pere fejeződött be jogerősen első, illetve másodfokon. Itt szeretnék emlékeztetni arra, hogy elmaradt illetmény címén összesen 139 millió forint és járulékai megfizetésére marasztalták az alperes bíróságokat.Tisztelt kormánypárti képviselőtársaim, elmondhatjuk tehát, hogy a tapasztalt bírók nyugdíjba kényszerítése igen sokba került az adófizetőknek. Különösen, ha ehhez hozzászámítjuk azt az összeget, amit az OBH ügyvédi költségekre költött. A beszámoló ugyanis megjegyzi, hogy az OBH jogi képviseleti osztályán meglévő létszámmal a képviselettel járó többletfeladatot nem tudták volna ellátni, ezért ügyvédi irodával kötöttek megbízási szerződést. Nyilvánvaló, hogy a kiválasztott ügyvédi irodák sem tudták védeni a védhetetlent. Az is nyilvánvaló, hogy a bíró tapasztalatát, ítélkezési gyakorlatát nem lehet egyhamar pótolni, és ezen nem segít a politikai lojalitásban a hatalomhoz közelítő igazgatási vezetők kinevezése sem.Nem meglepő, de itt szóvá kell tenni, hogy a bírósági vezetők kapcsán eredménynek könyveli el a beszámoló, hogy a kényszernyugdíjazott bírákat nem helyezték vissza vezetői tisztségükbe. Az OBH-elnök kinevezési jogkörébe egyébként az ítélőtáblák és törvényszékek elnökei, elnökhelyettesei és kollégiumvezetői, valamint a közigazgatási és munkaügyi regionális kollégiumok kollégiumvezetői és kollégiumvezető-helyettesei tartoznak. A bírósági szervezetben 2013. december 31-én 435 határozott időre kinevezett igazgatási vezető és 310 határozatlan időre kinevezett szakmai vezető tanácselnök, azaz összesen 745 bírósági vezető volt. Az OBH elnökének kinevezési jogkörébe az említettek közül 117 igazgatási vezetői tisztség tartozott. 2013-ban az OBH elnökének kinevezési jogkörébe tartozóan 39 bírósági vezetői álláshely volt betöltetlen. Ebből ’13 előtt 11, 2013-ban 28 üresedett meg. Az érintett álláshelyek közül 1 lemondással, 38 a kinevezési idő lejártával vált üressé. A megüresedett státusok betöltése érdekében a pályázatok kiírása és elbírálása folyamatosan zajlott. 2013-ban 30 álláshely került betöltésre, tehát év végén 9 vezetői álláshely maradt üresen. Az OBH elnöke 26 esetben a véleményező szerv javaslatával egyezően bírálta el a pályázatokat. A beszámoló 37. oldalán viszont azt találjuk, hogy egy esetben a kinevezni tervezett pályázó nem kapta meg a véleményező testület többségének támogatását. A következő mondatban azonban az szerepel, hogy az OBT egyetértett a kinevezéssel. Kérdés, hogy jól értjük-e: volt egy olyan pályázó, akinek a kinevezésével a véleményező testületek nem értettek egyet? Reméljük, hogy csak nem jól néztük a beszámolót. Tisztelt Ház! Tisztelt Képviselőtársaim! Több helyen is említi a beszámoló, hogy a törvényalkotás miként segített az eljárások egyszerűsítésével a munkateher csökkentése érdekében. Önmagában ezzel sincs vitánk. Az eljárások valódi egyszerűsítése minden politikai erő számára fontos ügy. A kérdés inkább az, hogy az OBH elnöke tett-e olyan szakmai javaslatot, illetve egyetértett-e azokkal a törvénymódosításokkal, amelyek a jogorvoslati jogot szűkítették. Jogállamokban ugyanis nagyon óvatosan bánnak a jogorvoslathoz való jog csorbításával. Szinte már félő, hogy az OBH elnökének beszámolója legközelebb arról ír, hogy a bíróságok terhelése a törvényalkotó jóvoltából 20-25 százalékkal egy csapásra csökkent. Hogy miért mondom azt, hogy félő? Hát azért, tisztelt kormánypárti képviselőtársaim, mert nem mindegy, hogy miként érhető el ez a változás. Kósa Lajos a Figyelő részére 2014. július 10-én adott interjújában fejtette ki ugyanis, bár megjegyezte, hogy a jogászok ettől rögtön eldobják az agyukat, ahogy ő mondta, hogy bizonyos ügyértékhatárig csak egyszeres felülvizsgálati jog legyen vagy az sem, vagy - fejtette ki elképzelését Kósa Lajos - ”mondjuk, egy bizonyos értékhatár alatt aki akar, pereskedjen, de fizesse ki a teljes államigazgatási költséget, nincs illetékmentesség, nincsenek kedvezmények”. Egyszóval óva inteném az OBH elnökét, hogy a bíróság terhei csökkentésének efféle útján a jelenlegi kormánypárt partnere legyen szakmai vezetőként. Úgy vélem, hogy a bíró személyes adminisztrációs terhelésének csökkentése, azaz a bírói tevékenység nemes értelemben vett kiszolgálása az, amely fenntartható módon képes érdemi változásokat hozni. Nem rózsás a helyzet ugyanis, ha az Emberi Jogok Európai Bíróságának 2013-ban hozott döntéseit nézzük, főleg a mai szimbolikus napon. Az Emberi Jogok Európai Bírósága 35 bírósági eljárást érintően ítéletet hozott 2013-ban. Ebből 33-ban - 7 büntető- és 26 polgári eljárás kapcsán - állapította meg a bírói fórum az emberi jogok európai egyezményének sérelmét, és történt kártérítésre kötelezés. A magyar bírósági eljárások elhúzódása miatt 2013-ban 91 ügyben több mint 320 millió forint kártérítés kifizetése történt meg. Jó lett volna, ha a beszámoló alaposabb abból a szempontból, hogy milyen körülmények vezethettek ehhez, hiszen világos, hogy ezekre az adatokra senki sem lehet büszke. Tisztelt Képviselőtársaim! Élhetünk a gyanúperrel, hogy a bírósági szervezet folyamatos átalakulása sem pozitívan járult hozzá a bírói munka körülményeinek javításához. A járásbíróságokról a beszámoló annyit jegyez meg, hogy „2013. január 1-jével a városi bíróságok megnevezése járásbíróságra változott, a fővárosi kerületi bíróságok elnevezésének megtartása mellett”. Ez a változás a bíróságok illetékességi területét nem érintette. Sikerült tehát megőrizni az első fokon eljáró bíróságok földrajzi tagolását, miközben a közigazgatási járások rendszere néhány helyen ettől eltérő lefedettséggel került kialakításra. Talán feltehető a kérdés, és szeretném is, ha erre elnök asszony válaszolna, hogy milyen okot lát arra, hogy az Országgyűlés még mindig nem tárgyalja a járásbíróságok törvénykezési helyének kialakításával összefüggő törvényjavaslatot. Van-e, lehet-e alapja azoknak a híreknek, amelyek szerint valamely központi járásbíróság létrehozásával biztosítanának a politikai szempontból frekventált ügyek elbírálására , ha már az ügykijelölési jog annyiszor kiverte a biztosítékot? Van-e alapja annak, hogy ezért várat magára a törvényjavaslat elfogadása? Nem mintha ellenünkre lenne minden ésszerű és életszerű átszervezés, de az ahhoz kapcsolódó hírek nyugtalanítanak minket, mindenkit, aki igyekszik még védeni a jogállamiságnak a bírói függetlenségben megtestesülő maradékát. Tisztelt Országgyűlés! A beszámoló külön alpontot szentel a devizahitelesek ügyének. Rögzíti, hogy milyen mértékben emelkedett ezeknek az ügyeknek a száma, lévén, hogy a tisztességtelen szerződési feltételek megtámadása iránt indított perek a törvényszéki hatáskörbe tartozó perek számát megnövelték. Az OBH elnöke a beszámolójában a saját előrelátásának köszöni, hogy a törvényszéki hatáskörbe tartozó perek értékhatárának két lépcsőben való felemelése 5 millióról 30 millió forintra következményeként ez az ügynövekedés még éppen kezelhető volt a törvényszékek számára. Ne vitassuk el ezt az eredményt! De a beszámoló kapcsán kérdésként merül fel, hogy van-e alapja azoknak a híreknek, hogy az utóbbi devizahiteles szabályozás kapcsán a bíróságokon kormányzati kapcsolattartók koordinálják a perek intézését, és információkat kérnek ezekről a perekről. Milyen ráhatása van a kormányzatnak kormányzati részről a bírói tevékenységre? Ez egy fontos kérdés, amit jó lenne tisztázni. Mint ahogy az is, hogy valódi eredmény, amit elnök asszony elért, miszerint a panaszokról és a közérdekű bejelentésekről szóló törvény hatálya a bíróságokra is kiterjed. Az a beszámolóból kitűnik, hogy a panaszok száma megnövekedett. Az alapvető jogok biztosának közleményéből azt is láthatjuk, hogy 2014. október 30-ig az ombudsmani hivatalba érkezett 270 közérdekű bejelentésből talán egy sem vonatkozik bíróságokra, miközben 100 bejelentésből 40 megalapozott és jellemzően korrupciós ügy, valamint az áfa- és más adócsalásokról szóló bejelentésekről van szó, szerencsére a bíróságokat nem érintik ezek a bejelentések.Tisztelt Képviselőtársaim! A felszólalásom eddigi része az igazgatási részről és az igazgatási beszámolóról, a statisztikáról és a szervezetrendszerről szólt, de miután egy új intézményrendszerről beszélünk, nem lehet megkerülni annak vezetőjét és a vezetőjének a személyét sem. Az Országos Bírósági Hivatal elnökét a bírák közül 9 évre a köztársasági elnök javaslatára az Országgyűlés választja. Az Országos Bírósági Hivatal elnökének megválasztásához az országgyűlési képviselők kétharmadának szavazata szükséges. [[17.20]] Az Országos Bírósági Hivatal elnökével mint bíróval szemben követelmény a függetlenség, mint az Országgyűlés által választott közjogi tisztségviselővel szemben pedig alapvető elvárás, hogy tartsa távol magát a pártpolitikától. Úgy tűnik, hogy ez utóbbi nem sikerül. Az azért már mégiscsak jelent valamit, ha egy közjogi tisztségviselő pártatlanságának hiányát baloldalinak a legkevésbé sem nevezhető publicista kifogásolja. Kondor Katalinnak „A harmadik hatalmi ágról” című cikke úgy látja, hogy az igazságszolgáltatás, nevezetesen a bírói hatalom akkor volt kitéve veszélynek, ha útjába került a hatalom érvényesítésének. Úgy tűnik, hogy az igazságszolgáltatás függetlensége most azért van veszélyben, mert azt a hatalom által kiválasztott kezébe helyezték. A cikk az elkövetett hibákat - jogászokra hivatkozva - a következők szerint foglalta össze. Idézek néhányat ezekből: „Hiba volt a miniszterelnök családi barátját kinevezni az OBH élére. Hiba volt, mert az általános vélemény szerint egyénisége miatt alkalmatlan a korlát nélküli teljhatalomra. Mert aki éjjel küld munkatársainak e-mailben utasítást reggeli teljesítésre, az nem helyesen jár el. Mert aki az idősebb generációt negligálja és az eltávolításukon munkálkodik, az kárt okoz a szakmának. Mert akit korábbi kérelme ellenére nem neveztek ki OIT-vezetőnek, mert alkalmatlannak tartották, az nem elfogulatlan. Mert aki még a látszatra sem adva megjelenik a kiválasztott jobboldaliak nyilvános rendezvényén, amit egyik elődje sem engedett meg magának, az a politikai elfogultságát bizonyítja. Hiba volt őt ráerőltetni a bírói karra annak ellenére is, hogy a miniszterelnök az ő személyében látta a garanciát elvárásainak végrehajtására.” Mi is úgy látjuk, hogy hiba volt. Aki elfogult ugyanis, az nem állhat a független igazságszolgáltatás igazgatási szervezetének élén. Aki elfogult, azt becsapják, vagy csiga módra igazodnak hozzá. Aki elfogult és a látszatra sem ad, azon átlátnak. És aki ilyen, az nem engedheti meg magának, hogy tovább folytassa. Köszönöm szépen a figyelmet."
3,u2016-10-12-7,Opposition,0.6630859375,2016-10-12,0.00829397328197956,"Köszönöm a szót. Tisztelt Elnök Úr! Képviselőtársaim! Államtitkár Úr! Az Európai Unió Tanácsa 2013 januárjában döntött a mali haderő műveleti képességei kialakítását, fejlesztését célzó európai uniós kiképző műveletről. Ennek, ahogy államtitkár úr is említette, most már többszöri hosszabbítását láthatjuk, és részünkről teljesen természetes, hogy támogatjuk az Európai Unió kül- és biztonságpolitikáját, az ennek keretében megvalósuló missziókat csakúgy, mint a többi nemzetközi szervezet, a NATO és az ENSZ hasonló misszióit is, hiszen rendkívül fontos, hogy a Magyar Honvédség és így Magyarország is aktív szerepet vállaljon a nemzetközi béke és biztonság megteremtésében, fenntartásában és további biztosításában. Emellett engedjék meg nekem, hogy ahogy eddig is minden ilyen alkalomnál, most is megragadjam a lehetőséget arra, hogy felhívjam pár dologra a figyelmet a Magyar Honvédséggel kapcsolatban. Mint ahogy az a magyar kormánynak felelőssége, továbbá a magyar parlamentnek, tehát az összes képviselőnek pedig kötelessége is, hogy együtt biztosítsák azokat a forrásokat és azokat az eszközöket, amelyek a Magyar Honvédség megfelelő működéséhez szükségesek, természetesen ez vonatkozik a nemzetközi szerepvállalásra ugyanúgy, mint a hazai alapfeladatok ellátására. És ezen eszközök biztosítása, illetve a források biztosítása nem merülhet ki abban, hogy egyszerűen a működőképességet és a feladatok épphogy csak ellátását tűzzük ki célul, hanem igenis óriási figyelmet kell fordítani arra, hogy folyamatos fejlesztések, modernizációk valósuljanak meg a Magyar Honvédségben, csakúgy, mint az állomány helyzetének és perspektívájának javításában. [[9.10]] Pontosan azért, hogy a Magyar Honvédség egy olyan modern és professzionális haderő legyen, amely meg tud felelni a XXI. század kihívásainak mind a szövetségesi tevékenységben, mind pedig a hazai alapfeladat-ellátásban.Tehát így, ahogy mind a józan ész, mind pedig az erkölcsi kötelesség is diktálja, azt gondolom, említsünk meg pár dolgot, hogy mik azok, amelyekben sürgős cselekvésre van szükség a Magyar Honvédség működésének javításában. Szeretném két téma köré szervezni ezt elsősorban, egyrészt az állomány helyzetére, másrészt pedig a forrásokra. Az állomány helyzetét tekintve tisztában vagyunk azzal, ahogy a vezérkari főnök is ezt a saját bevallása szerint elmondta, hogy legalább 5500 fős létszámhiánnyal küzd ma a Magyar Honvédség, és sajnos azt kell mondjuk, hogy egyes szakértői becslések szerint ez a szám jóval magasabb is lehet, akár 6-8 ezer főt is elérhet. Mindannyian tisztában vagyunk vele, hogy elsősorban a végrehajtó állományból, a legénységi állományból hiányoznak nagyon sokan.A Magyar Honvédség feladatai az elmúlt időszakban mind a biztonsági környezet változása miatt is, mind pedig a honvédség helyzete romlása miatt is sajnos jelentősen megnövekedtek, és látjuk azt, hogy itt a most tárgyalt missziós tevékenységen felül is számtalan más misszióban vesz részt a Magyar Honvédség a világ számos pontján. Az alapfeladatok ellátását is emellett mindenképpen teljesíteni kell. Az elmúlt időszakban új feladatokat is kapott a Magyar Honvédség a tömeges bevándorlás okozta válsághelyzet kormány általi bevezetésében. Tekintettel az óriási létszámhiányra, ezeknek a feladatoknak az ellátása a jövőben egyre nagyobb nehézségeket okozhat, tehát mindenféleképpen a létszám feltöltését mielőbb meg kell kezdeni és végre kell hajtani. Számos határozati javaslatot nyújtottunk be ebben a kérdésben. Sajnálatos módon ez minden alkalommal a kormánypárti többség által leszavazásra került. Én azt gondolom, hogy nem feltétlenül csak az a cél, hogy egy ilyet megszavazzanak, én már attól boldog lennék, ha látnám, hogy ténylegesen folyamatban van egy létszámfeltöltés, akár az önök saját elhatározásából. Azt gondolom, ez már nem várathat magára. Egyértelmű, hogy a munkakörülményeket javítani szükséges az állomány tekintetében. Szeretnék kitérni a modernizációra, hiszen egyértelműen tisztában vagyunk vele, hogy nagyon elöregedtek a Magyar Honvédség technikai eszközei. Ezek nélkülözhetetlenek a feladatok ellátásához, tehát mindenféleképpen több területen és több képességnek a további fenntartására, fejlesztésére vagy ne adj’ isten, pótlására lenne szükség. A misszióval kapcsolatban szeretném kiemelni különösen a szállítóképességet, itt most például az A-26-osok modernizációjára vagy cseréjére gondolok. Azt gondolom, nem csupán olyan szempontból gondolhatunk az A-26-osokra, amely a sajtóban megjelent és nagyobb nyilvánosságot kapott, hogy a köztársasági elnök nem tudott A-ból B-be eljutni. Azt gondolom, persze, ez egy nagyon szomorú dolog, csak ennél sokkal fontosabb feladatai is vannak az A-26-os gépeknek és lennének, tekintve például a missziókban történő logisztikai feladatokat, szállítást, egyébként minősített időszaki helyzetekben Magyarországon és Magyarország légterében is rendkívül fontos feladatai vannak. Tehát mindenféleképen ezt a képességet, ezt a szállítóképességet modernizálni szükséges, és nyilván az ehhez szükséges forrásokat megadni. Kérdés az, és azt gondolom, inkább egy bizottsági beszélgetésen vagy vitában lenne érdemes rá visszatérni, hogy ezeket a missziós tapasztalatokat, amelyeket katonáink megszereznek, és ténylegesen ez óriási tapasztalattal és tudással járul hozzá a Magyar Honvédség képességeihez, milyen szinten sikerül hazai terepen egyébként beépíteni mind a kiképzésbe, mind pedig az oktatásba, mind pedig a hazai és a nemzetközi gyakorlatokba. Azt gondolom, ez az, amire szintén nagy hangsúlyt szükséges fektetni. Térjünk át nagyon röviden a költségvetésre, hiszen sajnos az elmúlt években nagyon drasztikusan csökkent a Magyar Honvédség költségvetése. Látnunk kell azt, hogy 2017-ben sem fogja még elérni a GDP 1 százalékát sem. Azt gondolom, hogy ezen a helyzeten mindenképp változtatni kell. Tudjuk, hogy van egy kormányrendelet, amely előírja, hogy évente a GDP 0,1 százalékával szükséges emelni a honvédség költségvetését, ez 2026-ig tartó vállalást jelent, de azt gondolom, sajnos most már ez kevés. Ott tartunk, hogy sokkal gyorsabban történik meg az amortizáció a technikai eszközök tekintetében, mint ahogy ez a 0,1 százalék bármilyen fejlődést tudna biztosítani. Úgyhogy itt mindenféleképpen nagy összegű forrásinjekcióra van szükség ahhoz, hogy a helyzetet érdemben javítani lehessen. Azt gondolom, nem várhatunk 2026-ig, igenis pár éven belül, akár két-három éven belül törekedni kell arra, de a legrosszabb esetben 2022-ig, hogy ténylegesen a GDP 2 százalékát érje el a Magyar Honvédség költségvetése. Tehát ezek lennének a legfontosabb pontok, amelyeket kiemelnék ennek a napirendnek a tárgyalása keretében. Láttuk azt, hogy ténylegesen az elmúlt körülbelül egy-másfél évben nagyon fontos volt - legalábbis szavakban - a kormányzat számára a biztonság, és mindent szinte e köré vagy ennek a látszata köré szervezett, azt gondolom, most már ténylegesen eljött a tettek ideje. Szeretnénk tehát látni azt, hogy igenis konkrét lépések történnek a források drasztikus megemelésére, konkrét lépések történnek a létszámfeltöltésre is, úgyhogy ez lenne az elvárás mindenféleképpen mind a Honvédelmi Minisztérium, de azt gondolom, ilyen tekintetben elsősorban a kormány felé is, hiszen tudjuk azt, hogy egy rendkívül centralizált rendszerről beszélünk. Röviden összefoglalva, ezekre a cselekvésekre mindenképpen szükség van, és természetesen azt a missziót, amiről éppen tárgyalunk, továbbra is az MSZP támogatja. Köszönöm szépen."
3,u2015-12-01-97,Opposition,0.609375,2015-12-01,0.24850070476531982,"Köszönöm szépen a szót, elnök úr. Tisztelt Államtitkár Úr! Tisztelt Képviselőtársaim! Meglehetősen rövid hozzászólásomban először az előterjesztés pozitív elemeiről szeretnék szólni. Én azt pozitív elemnek tartom, hogyha egy szakmai képviselet véleménye megjelenik a kormány munkájában. Véleményem szerint üdvös lenne, hogyha ez sokszor történne meg, és üdvös lenne, hogyha a kormány más esetekben is bízna a szakmai szervezetek, érdekképviseletek és mások véleményében, és a parlamenti törvényhozás módosítási javaslatainál idehozná ezeket a javaslatokat a parlament asztalára, nyilván megfelelően kodifikálva. Üdvösnek tartom, hogyha megalkotott szabályokat a kormány áttekint és módosít, mint ahogy jelen esetben a TSZSZ-re vonatkoztatva kiterjeszt, hogy könnyebben alkalmazható legyen és jó legyen. Ugyanakkor néhány alapállítással vitám lenne, államtitkár úr és tisztelt képviselőtársaim. Az államtitkár úr óvatosan fogalmazott, de szeretném megerősíteni: a TSZSZ tevékenysége nem hordoz egyenlőségjelet a lánctartozások csökkenésével, ez csak az egyik eleme a lánctartozások csökkenésének. Egyszerűen fogalmazva: nem a TSZSZ oldotta meg a lánctartozások ügyét. Csak néhány adatot szeretnék mondani, tisztelt képviselőtársaim. A válság kezdetétől az építési beruházások az Európai Unióban 16 százalékkal estek vissza, ez Magyarországon 42 százalékos visszaesés volt. A lakásépítések visszaesése viszont 70 százalékos, és a kívánatos 40 ezer lakásnak mintegy a negyede épült meg - ugyanez elmondható a felújításokra is. 96 ezer bejegyzett építési vállalkozásnál a 90 százalékot érintették a lánctartozások ebben a bizonyos, már említett 400 milliárd értékben. Állításom tehát a következő: a lánctartozások kialakulásának három fő oka ott keresendő, hogy kisebb lett a torta, és változatlan szereplő, vállalkozási szám vagy vállalkozás volt ott a piacon, hogy a kisebb tortából szeljen magának. Ezért tehát a lánctartozásoknál mindaz az eset, ami akkor fordult elő, amikor az építtetői fedezet hiánya miatt a megrendelő nem tudott fizetni a fővállalkozónak, mindaz az ok, amikor alacsony vállalási áron már nem tudott teljesíteni az alvállalkozóinak, vagy már eleve úgy gondolta, hogy teljesítésigazolást sem kell adnia, mert ezzel kikerülheti vagy elhúzhatja a fizetést, szóval, mindezek oka a vállalkozók viselkedésében ott keresendő, hogy a válság kezdetétől, mondhatom különben, hogy napjainkig egy valamivel kisebb tortán akart osztozni ugyanannyi szereplő. Tehát a lánctartozások dominóeffektusának beindítása a különféle viselkedési módokkal ezért történt meg. A másik, amit állítok, hogy a 400 milliárd nem azért olvadt olyan hirtelen, mert olyan eredményessé vált a lánctartozások megelőzése, hanem azért, mert vállalkozások tömkelege szűnt meg, és ennek az újonnan alapított vállalkozások sem tudtak igazán ellensúlyt teremteni, hiszen több szűnt meg, mint amennyi létrejött. Ezért tehát a tartozások behajtásának a lehetetlensége volt a következő ok. A harmadik ilyen állításom az lenne, hogy nagy valószínűséggel egy még mindig valamivel komplexebb áttekintése kellene a lánctartozások ügyének, hiszen én azt a technológiát - és itt most ismét pozitívumokat akarok említeni -, hogy a bíróságok esetében a peres eljárásnál a TSZSZ véleménye perdöntően esik latba, egyébként helyeslem, de a továbbiakban szükséges lenne áttekinteni ebben az ügyben a közbeszerzési szabályokat és a polgári törvénykönyvet újfent, mert, tisztelt államtitkár úr, azt kell hogy mondjam, hogy mostanság már nem az fordul elő, hogy az alacsony, nyomott vállalási árak miatt alakul ki lánctartozás; most a közbeszerzések ügyében mintha éppen a fordítottja történne: túlárazások vannak, ezért tehát itt a vállalkozói viselkedésre vonatkozó szabályokat is át kellene tekinteni. [[17.50]] És miután többen jelezték metakommunikációval, hogy helyeslik, hogyha röviden akarok beszélni ebben a tárgykörben, ezért azt kell hogy mondjam, tisztelt államtitkár úr, hogy a magunk részéről biztatnánk a tárcát, akár, ha megengedi, személy szerint önt is, hogy a lánctartozások rendezésének az ügyével még ezen előterjesztésen kívül is találkozhassunk a parlamentben. Köszönöm szépen a szót, elnök úr."
3,u2014-11-26-117,Opposition,-0.986328125,2014-11-26,0.022491946816444397,"Tisztelt Ház! Ha csak rángatnák a törvényhozást az oligarchák, akkor még ki is lehetne vele békülni! Sokkal többről van itt szó. Ha a korrupt állam szociológiáját az ember elkezdi vizsgálni, akkor bizony nagyon súlyos következtetésekre jut. Kedves Barátaim! Ez az állam és annak egyes szervei, nézzük rögtön a NAV-ot, úgy néznek ki, mint egy korrupciós menedzsment, már középszinten is. Szent meggyőződésem, hogy ha holnap leváltanák Vida Ildikót az elnöki posztról, és azt mondanák, hogy 15-16 középvezetőt el kellene távolítani az intézmény éléről, nem tudnák megcsinálni. Nem tudnák megcsinálni, elsősorban nem azért, mert ne lenne nagyon sok tisztességes, felkészült ember, aki a NAV-nál dolgozik, hanem azért nem tudnák megcsinálni, mert nem tudnának olyan embereket a helyükbe állítani vagy ültetni, akik ezt a rendszert tudnák működtetni, merthogy korrupciós menedzsmentként működik az egész. [[13.30]] Hölgyeim és Uraim! Kezemben van egy tudósítás, nemrég nyomtattam ki. „Magyarország a legkorruptabb állam” ? írja a cím. „Magyarország a legkorruptabb állam jelenleg az Európai Unión belül” ? állítja a montreali Concordia Egyetem politológia tanszékének professzora, egy szociológus, Göllner András. Szerinte „az autoriter rendszer csakis az oligarcháknak, a hatalom közeli tényezőknek kedvez, miközben az életszínvonal stagnál, ráadásul az adókkal és az európai uniós pénzek elsikkasztásával eltulajdonítják a jövedelmeket.” Kedves Képviselőtársaim! Szeretném a figyelmüket fölhívni, hogy néhány héttel ezelőtt Jávor István, az ELTE professzora egy tanulmányában rávilágított ennek a korrupt államnak a szociológiai karakterére, és más országban kitüntetést kapott a tanár úr ezért a tanulmányért. Aztán itt van a második kötete [[Felmutatja.]] , de tudnám mutatni az első kötetét is a Magyar Bálint szerkesztette „Magyar polip ? A posztkommunista maffiaállam természetéről” című könyvnek. Kedves Képviselőtársaim! Itt szó nincs arról, hogy a gyerekek egészségét szeretnék védeni. Nincs az a város, ahol ne tudnák, hogy ki az a család, akinek a tulajdonába a trafikokat oda kellett juttatni. Kívülről ismerjük azokat a gazembereket, akik a Fidesz pénzcsináló emberei, és nyúlják le ezt a piacot! Azt mondja államtitkár asszony az első napirend kapcsán, hogy a kiskereskedelem érdekében hozták meg az előző napirendnél ? mellesleg ideteszem: nem is értem, hogy miért kellett külön tárgyalni ezeket a napirendeket, de ha már így is van ?, hogy a kiskereskedelem érdekében, a francot a kiskereskedelem; a Fidesz érdekében hozzák meg ezeket a módosításokat! Azt is állította államtitkár asszony, hogy a kiegyensúlyozott dohánypiacot szeretnék megteremteni. Dehogy azt szeretnék megteremteni! A kiegyensúlyozott helyi Fidesz-politikát akarják megteremteni, kijelölni azokat a helyi kiskirályokat és oligarchákat, akik majd finanszírozzák a kisközösségeket ott a településeken akkor, amikor esetleg nem lesznek kormányon.A maffiaállam koncessziókat adományoz, kedves barátaim; ahogy Schiffer úr is mondta, nincs itt szó az ifjúsági egészségvédelméről. Itt arról van szó, hogy majd meg fognak hirdetni egy médiakampányt, és a médiakampányba jó sok pénzt bele fognak tenni, és az oligarchák ezt a jó sok pénzt le fogják megint nyúlni. Tévedés ne essék, régebben is voltak korrupciós ügyek ebben az országban. Volt még az előző társadalmi rendszerben, a szocializmusban is. Csak itt arról van szó, hogy a rendszerváltással nagyságrendileg más lett, mivel a tulajdonviszonyok is átalakultak, ennek következtében a korrupciós lehetőségek is átalakultak a rendszerváltás után, és azt szokták mondani, hogy ilyen szabadversenyes korrupció alakult ki az országban. De akkor, eleddig, 2010-ig, ha jelen volt is a korrupció, az nem hatotta át az állam teljes működését úgy, mint a Fidesz-kormány idején.Ismét a Magyar Bálint publikálta könyvet citálom ide néhány idézet erejéig. Azt állítja, és igaza van, hogy minőségileg újdonságot hozott a korrupcióba, ugyanis ő úgy fogalmaz: „Ha a korrupció mégoly elterjedt is volt a korábbi rendszerekben, magának a politikának közvetlen tartalmát és célját nem határozta meg, tehát a rendszer fogyatékossága és nem meghatározója volt. A maffiaállam lényege azonban, hogy a hatalmi és családi vagyoni koncentráció egybeesik, egymást erősíti, így alakítja ki azokat a függelmi viszonyokat, amelyek szisztematikusan maguk alá hajtják a társadalom egyre szélesebb rétegeit.”Hölgyeim és Uraim! A maffiaállam véleményem szerint…"
3,u2017-10-17-27,Opposition,-1.0,2017-10-17,0.010562880896031857,"Tisztelt Elnök Úr, Képviselő Asszonyok és Képviselő Urak! Igen tisztelt Államtitkár Úr! A lex CEU politikai törvény, azért kap politikai jellegű kritikákat, mert kiváltó oka politikai, a szakmához semmi köze nincs. Önök a nemzeti felsőoktatási törvény módosításának álcázzák politikai akaratukat, miközben pontosan tudják, hogy egyébként a színvonal tekintetében, az egyetem szakmai működése tekintetében a korábbiakban sem és igazából a jelenben sincs semmilyen kifogásuk. Önöknek a CEU-val az a legfontosabb bajuk, hogy Soros György alapította. Bátrabb és tisztább lenne, ha elmondanák, hogy önöknek van egy politikai elképzelésük egy általam egyébként nem létezőnek tartott tervről, és ezen politikai kampány részeként az ország egyik legmagasabb színvonalon működő felsőoktatási intézményét támadják. Mert ha szakmai lenne a törvény - mégiscsak egy felsőoktatási intézményről van szó -, az azért mégiscsak elvárható lenne a mindenkori magyar kormánytól, hogy az oktatási ügyekkel foglalkozó tárca, ezen belül például a felsőoktatással foglalkozó államtitkárság képviseltesse magát. De én az Igazságügyi Minisztérium tisztelt államtitkárán kívül egy árva kormánytagot nem látok, amiből azt a következtetést vonom le, hogy önök is úgy gondolják, hogy önmagában az oktatásügyhöz és a felsőoktatáshoz az égadta világon semmi köze nincsen ennek a módosításnak, és ezt helyesen is látják. Történetesen, megismétlem, ez egy politikai törvény. Ilyen politikai törvény, amelyet ráadásul az akadémiai felsőoktatási szférába bújtatnak el, nem is volt vitás, hogy nemzetközileg is ilyen visszhangot vált ki. Ez a törvény, tisztelt államtitkár úr, rossz az intézményeknek, rossz a magyar felsőoktatásnak, és rossz az egész országnak. Ezért, ha bárminemű módosítást el lehet képzelni ezen a törvényen, az egy és kizárólag egy, hogy ezt visszavonják. Ezért most szeretném jelezni, hogy a MSZP frakciója a módosítást nem fogja elfogadni, egyetlenegy megoldást tart megfelelőnek, hogy ezt az álságos, szakmainak álcázott politikai törvényt, amely kárt okoz a magyar felsőoktatásnak, kárt okoz országunk nemzetközi tekintélyének, azonnali hatállyal visszavonják. A módosítás tartalmi része, amely történetesen nem más, mint egy határidő-módosítás, és önök valamiféle kegyet gyakorolva, legalábbis azt mutatva állítják be ezt a módosítást, hogy az intézmény az önök által erőszakosan szabott feltételeket ne a következő év első napjára, hanem 2019 első napjára teljesítse, nos, az eredeti célkitűzésük már akkor szakmaiatlan és nevetséges volt, amikor beterjesztették. Ezt a törvényjavaslat, a törvénymódosítás eredeti vitájában jeleztük is. Önök olyan időpontokat szabtak meg, amelyek, egy kicsit is ismerve a felsőoktatási akadémiai élet természetességét, történetesen, hogy a transzatlanti világban július közepétől szeptember közepéig egyszerűen nincsen oktatás, ezt mindannyian, akik egyetemre vagy főiskolára jártak, tapasztalhatták. Történetesen ezért lubickolhattak a Balatonban például augusztusban, hacsak nem pótvizsgára utalták önöket, merthogy a felsőoktatásban sem Magyarországon, ebben az esetben az Egyesült Államokban sincsen augusztusban például akadémiai szezon. Olyan határidőt szabni tehát, amely határidőn belül több hónap teljes egészében passzívnak minősül, hiszen tárgyalásokat folytatni arról egy meghatározott intézménnyel, hogy együttműködés, vagy az önök törvényét teljesítő együttműködés legyen, miközben az intézmény ténylegesen a nyári hónapokban nem működik, nem folytat oktatást, apparátusa hasonló szinten szabadságon van, teljesen lehetett látni, hogy nem megfelelő. Ehhez képest az a módosítás, amelyet most benyújtanak, hogy egy évvel meghosszabbítják ezt a bizonyos határidőt, szintén sokkal inkább politikainak tűnik, mint szakmainak, mert hogyha szakmai lenne az elhatározásuk, tudnák, hogy egy ilyen megoldás nem növeli a stabilitást, hanem a bizonytalanságot növeli. Annak az intézménynek a majdani hallgatói, akik példának okáért a 2018-19-es tanévre fognak jelentkezni, ezt a jelentkezést 2018 tavaszán kell megejteni, egy olyan intézménybe adják be, adnák be a jelentkezésüket, amelynek sorsa az önök kezében van, kiszámíthatatlan, a jogbiztonság teljes módon nélkülözve van ebben az esetben. Miért gondolják, hogy kegy az, meghosszabbítani egy instabil helyzetet? Miért gondolják, hogy az intézmény számára az jó, hogy a bizonytalanságot abban, amit a leginkább elkerülni kívántak, hogy legyen világos, önök mit akarnak egy Magyarországon magas színvonalon működő felsőoktatási intézménnyel, nem lezárja, hanem történetesen megnyújtja? Ez nem jó az intézménynek, és azoknak a családoknak, legyenek ezek magyar családok vagy éppenséggel a környező országokban, épp távoli országokban gondolkodó családok, akik azon törik a fejüket, hogy gyermekük vagy éppenséggel maga a jelentkező melyik intézménybe adja be a jelentkezését, az nem egy pozitív szempont, hogy egyébként az önök által fönntartott instabil helyzetet, a bizonytalanságot egy évvel meghosszabbítják. Szakmai értelemben tehát, ha ez lenne a megoldás, akkor azt mondanám, hogy rossz, és próbáljanak meg hallgatni az érvekre, a szakmai és a parlamenten belül elmondott szakmapolitikai érvekre. [[10.30]] De lássuk be, hogy ennek az egész törvénynek semmi, de semmi köze nincs a szakmához, sem a felsőoktatáshoz, sem az adott intézmény színvonalához. Kizárólag ahhoz a politikához van köze, amely az önök elmúlt másfél évét jellemezte. Tisztelt Államtitkár Úr! Azt kell mondanom, hogy ha valamilyen oknál fogva eljátszunk azzal a gondolattal, hogy Magyarországon, illetve az Európai Unióban a migráció ma nem jelentene problémát abban az értelemben, hogy nem lenne, igen nagy tételben mernék fogadni, hogy egyáltalán nem lenne ez a törvény. Ez nem a magyar felsőoktatást szabályozó, annak működését jobbítani szándékozó, akár saját szakmai érveiknek megfelelő törvény; ez kimondottan egyfajta politikai válasz, ez egy bosszútörvény, ez egy politikai törvény, a nemzeti felsőoktatás és ezen belül a CEU működéséhez semmi köze nincs. Azt még szükséges ugyanakkor elmondani, hogy mégiscsak kínos volt az elmúlt hónapokban látni azt az egyébként teljesen értelmezhetetlen törekvést, amivel az önök tisztelt kormánya - minthogy az Egyesült Államok szövetségi berendezkedésű állam - szövetségi szinten próbálta meg elérni, hogy a felsőoktatás ügyében valamiféle államközi megállapodás szülessék. Majd az Egyesült Államok a legkülönbözőbb formában, hol nagykövetségén keresztül, hol a szóvivőkön keresztül, majd az egyébként oktatásért felelős miniszter asszonyon keresztül közölte, hogy még a magyar kormány kedvéért sem tudják az amerikai alkotmányos berendezkedést megváltoztatni, és erre szándékuk nincs. Történetesen az Egyesült Államokban a felsőoktatás nem szövetségi szintű rendszer, ezért aztán arról, hogy szövetségi szinten, kormányzati szinten állapodjanak meg, akárhány levelük és akárhány felvetésük után is, csak azt a választ kapták, hogy jobb lenne már megérteni, hogy ez nem így működik. Valljuk meg, kínos! Kínos, ahogy a saját akaratukat egy másik - megértem, az önök felfogása szerint talán kevésbé befolyásos - állam, az Egyesült Államok törvényére kívánják szabni, de ők valamilyen módon ennek ellenálltak. Így kerültünk abba a helyzetbe, hogy több hónap elvesztegetett idő után kívánják most meghosszabbítani azt az időpontot, amíg legalább szövetségi állam szinten ez létrehozható. Az előbb említett okok miatt viszont már tavasszal látható volt, hogy ez nem fog sikerülni. Tisztességesebb és egyenesebb lenne ugyanakkor azt elmondani - ahogy ezt a vezérszónoki felszólalásom elején már érzékeltettem, hogy ennek a törvénynek szakmai alapja és ehhez szakmai hivatkozás nincs is, kimondottan és kizárólag politikai -, hogy valóban, ahogy képviselőtársam, Bárándy Gergely képviselő úr a kisebbségi vélemény ismertetésekor már érzékeltette, önök igazából azt akarták elkerülni, hogy ez a menthetetlen törvény és menthetetlen procedúra ne kerüljön az Európai Bíróság elé. Pontosan tudták - és ehhez, azért lássuk be, túlságosan széles aspektusú látásmódra nincs is szükség -, hogy ez az önök kormánya számára elmarasztaló ítéletet rejthet magában, ugyanakkor nemzetközileg is ismét felhívja a figyelmet egy olyan politikai törvényre, amely ellen Nobel-díjasok tucatjai, a világ vezető egyetemei közül több mint száz, több mint ezer, a legkülönbözőbb kutatási területen érintett professzor felemelte a hangját. Azt azért mégiscsak megfontolandónak tartom, hogy önök akár a jelen helyzetben is még belássák, minthogy önök nyújtják be a módosítást, megnyitják a törvényt, hogy egy magyar felsőoktatási törvény szakmai változtatása esetén ilyen minőségű és ilyen mennyiségű gondolkodó nem emeli fel a szavát. Ha megnézik az elmúlt néhány év eseményeit az Európai Unióban akár csak a felsőoktatás terén, legyen az a német felsőoktatási törvény módosítása, az olasz felsőoktatási törvény módosítása, az angliai tandíjrendeletek felülbírálata, a franciaországi felsőoktatási törvény módosítása, amely egyébként valóban komoly visszhangot váltott ki, még tiltakozást is, de nemzetközi szakmai vonatkozásban meg sem közelítette azt a tiltakozáshullámot, amelyet az önök nemzeti felsőoktatási törvény módosításának álcázott, valójában politikai törvénye kiváltott. Nem lehet az érdekük, hogy önös politikai céljaik miatt kockára tegyék ennek a mi országunknak a presztízsét a tudományos világban. Márpedig ez folyik. Olyan tudósok, akik politikába, különösképpen aktuálpolitikába nem szóltak és ezután sem szólnak bele, emelik fel a szavukat egy magyarországi törvény ellenében, egy Magyarországon működő felsőoktatási intézmény érdekében. Még azt is megkockáztatom, hogy a magyar belpolitikai élet iránt egyáltalán semmilyen érdeklődésük nincs, de a magyar, illetve nemzetközi tudományos élet és annak működése iránt viszont van. Önök veszélyeztetik ennek az intézménynek, egy magas színvonalon működő, Magyarországon feladatát teljesítő intézménynek a működését. Ez volt az eredeti törvény hatása, ez hozta össze nagyon különböző módon gondolkodó Nobel-díjasok, professzorok, intézmények véleményét egységesen ez ellen a törvény ellen. Ez a jelenlegi törvénymódosítás pedig nemhogy stabilizációt hoz, nemhogy a rossz és politikai alapon elrontott törvényüket egy kicsit is jobbítaná, hanem épp ellenkezőleg, további bizonytalanságot hoz, az intézmény további működésére is káros, bizonytalanságban tartja a majdani jelentkezőket és az intézmény egészét. Egy lehetőséget ugyanakkor valóban rejt magában a törvény módosítása, azt, hogy erről a parlamentben és a szélesebb nyilvánosság előtt ismét beszéljünk. Ha már a módosítást megnyitották, menjenek tovább: módosítsák úgy, hogy vonják vissza! Magyarország érdekében, a magyar felsőoktatás érdekében, az országunk presztízse érdekében ezt a törvényt vissza kell vonni. Köszönöm szépen."
3,u2015-06-17-37,Opposition,-1.0,2015-06-17,0.11625610291957855,"Köszönöm a szót, elnök úr. Tisztelt Országgyűlés! Ha valami a napnál világosabb, tisztelt Kósa képviselőtársam, akkor ez a törvényjavaslat teszi a napnál is világosabbá, hogy önök teljesen alkalmatlanok ennek az országnak a kormányzására. Ez a lényegében háromszavas törvénymódosítás ugyanis, amit öt hónap alatt Rogán Antallal sikerült megszülniük, öt hónap alatt ezt a három szót, nyilvánvalóan nem fog megoldani semmit, csupán az elmúlt hónapok ócska propagandájának folytatását jelenti. Önök ugyanis képtelenek vagy nem akarják kezelni ezt a menekülthullámot, tisztelt képviselő úr. Rogán Antal hosszan szónokolt itt arról, hogy a bevándorlást hogy kezelik Németországban, Franciaországban, Ausztriában, Olaszországban, ahol egyébként valóban mindennapos óriási problémát jelent. Arra érdekes módon nem nagyon hallottunk épkézláb megoldási javaslatokat és épkézláb ötleteket, hogy itt, Magyarországon mi legyen a megoldás. Rogán Antal nem mondott igazat egy csomó dologban, és ezt muszáj először kiemelnem, mielőtt a saját véleményünket elmondanám. Rogán Antal nem mondott igazat, és Kósa Lajos is sokadszorra nem mond igazat akkor, amikor arról beszél, hogy nincsenek meg a kormánynak az eszközei, és a még 2012-es homályos szabályozásra utalgat vissza folyamatosan. Tisztelt Országgyűlés! Hölgyeim és Uraim! A ma hatályos törvények szerint a magyar hatóságoknak lehetősége, sőt kötelessége lenne megtenni azokat a lépéseket, ami a magyar emberek biztonságát Magyarországon garantálja. Miért nem teszik, Kósa úr? A jelenlegi hatályos szövegek szerint, aki papírok vagy igazolás nélkül érkezik országunkba, azt őrizetbe lehet, illetve kell venni a menekültügyi eljárás lefolytatásáig. A mai hatályos szabályok szerint, aki a befogadóállomásokat, a nyitott befogadóállomásokat engedély nélkül elhagyja, azt őrizetbe kell venni. Államtitkár úr, miért nem teszi a dolgát a rendőrség? Miért nem?! Kósa Lajos, aki most eltávozik a teremből [[Kósa Lajos: Nem távozom, bedugom a telefonomat.]] , válaszolhatna arra, hogy Debrecenben miért okoz akkora problémát a bevándorlás és a bevándorlók helyzete. Kósa úr, a ma hatályos törvények szerint, aki nem tartja be a játékszabályokat ebben az országban, azt őrizetbe kell és lehet venni, ha meg akarja hiúsítani az eljárást, vagy, még egyszer mondom, engedély nélkül elhagyja a befogadóállomást. Hányat vettek őrizetbe, államtitkár úr? Nyilvánvalóan egyet sem, hiszen maga Kósa úr bevallotta, hogy átlagosan három napot tartózkodnak itt, magyarul, az eljárást sem várják meg, és ehhez a magyar kormány, a magyar hatóságok továbbra is asszisztálnak. Ja, hogy erre berágnak a németek és az osztrákok, azt értem, államtitkár úr meg képviselő úr. De akkor talán ezzel kéne foglalkozni, és nem plakátkampányba kezdeni. Rogán Antal abban sem mond igazat, és amit államtitkár úr is mondott, döbbenetes volt, hogy a biztonságos országok listáját majd önök itt a törvényjavaslat értelmében meg fogják határozni, mert ez azt jelenti, hogy mindenkit vissza lehet fordítani a határon. A mai magyar törvényekben ugyanis, államtitkár úr, nem ez van. És önök egyszerűen hazudnak az embereknek ebben az ügyben is. Egy: a biztonságos származási országok listáját 2007 óta tartalmazza a törvény, a felhatalmazást, ezt a listát a kormány a mai napig nem csinálta meg. Nincs ilyen kormányrendelet. Miért nincs, Kósa úr? Mit csináltak az elmúlt öt hónapban vagy az elmúlt két-három évben, amióta látják ezt a problémát? Most ezt kiegészítik azzal, hogy a biztonságos harmadik országokról is lehet csinálni listát. Szuper! És akkor mi fog megváltozni? Ugyanis a törvény értelmében, és ebben ferdít vagy mond hazugságot államtitkár úr is, vagy tudatlanságból mondja, vagy szándékosan, szerintem az utóbbi még rosszabb, minden egyes kérelmezőnek egyedileg lehetőséget kell adni a magyar törvények értelmében is, hogy ő maga bebizonyítsa, hogy ahonnan egyébként ő származik, vagy az az ország, amin keresztül jött, nem adta meg neki a védelmet. És ebben az esetben Magyarországnak továbbra is be kell fogadni ezeket az embereket. Ez a törvény, ami a parlament előtt van, nem arról szól, amiről önök beszélnek. Végezetül azt mondja államtitkár úr, és Rogán úr is sokat hivatkozott arra, hogy Görögországnak meg Bulgáriának sokkal több dolga lenne, és hát az ideérkező emberek jó része az európai kontinenst Bulgárián vagy Görögországon keresztül lépi át. Hát akkor az hogyan van, hogy önök arról beszélnek itt, azzal hergelik a magyarokat, hogy Ausztriából meg Németországból visszatoloncolják majd ide az embereket, miközben maguk ismerik be, hogy ide is egy másik uniós országból érkeznek? Akkor Magyarország mit csinál? A magyar hatóságok mit csinálnak, államtitkár úr, ebben az esetben? [[Németh Szilárd István: Összevissza beszél. Elképesztő!]] Azzal, hogy nem érti képviselőtársam, én teljesen tisztában vagyok. De azért végigmondom. [[Németh Szilárd István: Hazugságokat nehéz megérteni. Az elnök csenget.]] Tisztelt Képviselőtársaim! Azt, hogy önök képtelenek vagy nem is akarják kezelni ezt a menekülthullámot, a 2016. évi költségvetés, a Magyar Országgyűlés előtt lévő költségvetés is világossá teszi, a napnál világosabbá. Miközben 1,3 milliárd forintért önök nemzeti konzultációt folytatnak és óriásplakát-kampányba kezdenek magyar nyelven, hogy minden bevándorló jól értse, hogy önök miről beszélnek, addig a menekülthullámot kezelni hivatott Bevándorlási Hivatalnak önök 50, azaz ötvenmillió forint plusz költségvetési forrást fognak jövőre biztosítani. Egy olyan szervezetnek, amelynek 9 milliárd forint az éves költségvetése, ehhez most még jól hozzácsapnak 50 millió forintot. Nyilvánvalóan látszik, hogy az egész, amit tesznek, vagy alkalmatlanság, vagy hazugság. És 31 új munkatársat is felvehetnek majd ahhoz a szervezethez, amelynek állítólag százezreket kéne majd itt az országban kezelnie. Azt hiszem, nem feledjük, hogy miként pörgették föl a kormányzati gyűlöletkampányt az elmúlt időszakban. Orbán Viktor nyilatkozatával kezdődött a párizsi merénylet után, azzal az ízléstelen nyilatkozattal, amikor egy terrorcselekmény után az illegális bevándorlók elleni hadjáratot Orbán Viktor megkezdte. Majd a Honvédelmi és rendészeti bizottság januári rendkívüli ülésén kaptunk először tájékoztatást arról, hogy mekkora probléma ez Magyarországon. Ott világosan elmondtuk, hogy az erre hivatott szervek költségvetési támogatása és átszervezése nélkül valószínűleg kezelhetetlen az ügy. A mai napig ebben a kérdésben semmi nem történt. Aztán Rogán Antal is rendszeresen kevergett a Keleti pályaudvaron, ez is elmúlt, érdekes módon valahogy eltűntek az emberek a Keleti pályaudvarról, csak akkor voltak ott, amikor Rogán Antal épp sajtótájékoztatót tartott. De bizonyára az volt csak a probléma, hogy a pénzváltó kollégáját már nem találja ott, ezért gyakorlatilag nem kell már odamennie. Aztán volt bevándorlási vitanap is, tisztelt képviselőtársaim, nem is olyan régen. Kósa úr, mi volt az elmúlt hónapokban a konzekvenciája a bevándorlási vitanapnak? Milyen kormányzati cselekvések történtek? Milyen törvényről tárgyalt a parlament? Nyilvánvalóan semmilyenről. És végül jött a nemzet konzultáció címén közpénzből folytatott gyűlöletkampányuk. Fél év tömény kormányzati propaganda, miközben semmi érdemi kormányzati lépés nem történt. Fél év után csupán egy háromszavas törvénymódosításra futotta önöknek. Holott a menekülthullám kezelése valódi kihívás, igen, és valódi érdemi kormányzati cselekvést kívánna, amit már elmondtunk januárban. Egy: közös európai megoldás kell. Önök maguk ismerték be itt a vezérszónoklatban, illetve a kormányzati hozzászólásnál is, hogy nem lehet ezt a kérdést nemzetállami szinten megoldani, mert fizikai képtelenség. Ehhez képest Orbán Viktor és kormánya nem motorja, hanem kerékkötője bármilyen közös európai megoldásnak. Addig is az lenne a kormány dolga, hogy a hatályos törvények betartásával garantálja a magyar emberek biztonságát és az ideérkező menedékkérők alapvető emberi jogait. Ezt is elmondtuk január végén. Érdemi kormányzati lépések helyett azóta is csak propagandát hallunk. Januárban arra is felhívtuk a figyelmet, hogy Magyarország valóban komoly migrációs válsággal küzd, csakhogy ezt nem bevándorlásnak, hanem éppen ellenkezőleg, az egyre nagyobb méreteket öltő kivándorlásnak hívjuk, és annak megfékezése igazi nemzeti sorskérdés. Nyilván egyszerű propagandaakció a tömeges bevándorlás fenyegetésével riogatni, miközben az itt született, a hazájukhoz ezer szállal kötődő magyar emberek is százezrével hagyják el ezt az országot. Sőt, ma már az önök által megélhetési bevándorlónak titulált emberek sem akarnak Magyarországon dolgozni. Jellemző adat, hogy miközben 2014-ben 21 ezer koszovói kért menedékjogot Magyarországon, addig ugyanebben az évben az itt dolgozó koszovóiak száma 25 százalékkal, a kiadott új munkavállalási engedélyek száma pedig 70 százalékkal csökkent. Mert ugyan milyen megélhetési bevándorló akarna éppen Magyarországon letelepedni, ahol több mint 200 ezer közfoglalkoztatott robotol havi 51 ezer forintos bérért, ahol a minimálbér a Központi Statisztikai Hivatal szerint sem éri el a létminimumot. [[9.40]] Itt tartom a kezemben a Nemzeti Foglalkoztatási Szolgálat jelentését a külföldi állampolgárok magyarországi munkavállalásának főbb sajátosságairól a 2014. évben, ami minden egyes számával igazolja azt, hogy amit önök itt ebben a kérdésben csinálnak, az egyszerű hazugság és propaganda. A megélhetési bevándorlókkal riogató gyűlöletkampánynak nincs reális alapja. Egyetlen oka, hogy a Fidesz az őszi kitiltási botrány óta népszerűség-vesztési spirálba került, és a Habony-féle harmadosztályú Göbbels-imitátorként ezt találta ki, hogy ezzel próbálják az önök kormányzati népszerűségét valahogy szinten tartani.Arról viszont nincs szó, hogy ebben az országban milliók éhbérért robotolnak, miközben a fideszes haverok lopják haza a közpénzt. Arról sincs szó, hogy káosz van az egészségügyben és az oktatásban. Arról sincs szó, hogy az elmúlt hónapokban minden idők egyik legnagyobb pénzügyi csalássorozata ment végbe a Magyar Nemzeti Bank és a magyar kormány szeme láttára; a mai napig nem tudjuk, hogy esetlegesen asszisztálásával vagy sem. És arról sincs szó, hogy Orbán Viktor kedvenc gázszerelője éppen 600 millióért kisvasutat épít Magyarországon közpénzből, miközben gyermekek tízezrei, százezrei éheznek. Ezzel az idegengyűlöletet szító kampánnyal újabb fokozatba kapcsolt Orbán Viktor az európai és az alapvető emberi értékek ellen vívott szabadságharca. Amit Orbán Viktor művel több más nyugat-európai jobboldali politikussal karöltve, és most itt az elvi kérdésekről beszélek, az az Európai Unió szétverése. Ha sikerrel járnak, akkor a folyamat vége nem az lesz, amire önök számítanak, tisztelt képviselőtársaim, nem az Unió fog felbomlani, hanem lesz egy szorosabb, amit már most is látunk és amire önök is hivatkoztak, az épeszű, egyébként a második világháború hibáiból, sőt tragédiájából tanult szűkebb Európai Unió a magországokkal, amelyek gyorsan, hatékonyan és a polgáraik biztonságát és jólétét garantálva fognak dolgozni, mi pedig ismét mehetünk ki a C7-es vágányra, és ismét Magyarország majd kuncsoroghat, hogy előbb-utóbb hadd legyen tagja ennek a közösségnek. Ez az az út, amelyre ma Orbán Viktor ezt az országot viszi. Ezen az úton azonban mi nem kívánunk önökkel menni. Ha tényleg a menekülthullám kezelésével akarnának foglalkozni, Kósa úr, ha a Magyarországot sújtó kivándorlást szeretnék megfékezni, és ebbe mint fontos nemzeti ügybe az ellenzéket is be akarnák vonni vagy be akarják majd vonni, ha egyszer megjön a józan eszük, akkor az MSZP-re ebben a munkában számíthatnak. Azonban ahhoz nem asszisztálunk, hogy a menekülthullámot politikai kampány keretében idegengyűlölet felszítására használják. Amit önök ebben az ügyben ma művelnek, az szégyenteljes. Ez a törvényjavaslat így ebben a formában nem több, mint e propaganda-hadjárat újabb eleme, ezért annak további vitájában és a szavazásban nem kívánunk részt venni. Tisztelt Képviselőtársaim! Még egyszer szeretném hangsúlyozni, ha érdemi megoldási javaslatról kívánnak beszélni, ha bármilyen valódi javaslatuk van a közös európai vagy a magyar kormány, vagy a Magyar Országgyűlés által teendő valódi lépésekről ebben az ügyben, akkor az MSZP ajtaja nyitva áll önök előtt, nagyon szívesen leülünk még önökkel is egyeztetni a magyar emberek biztonsága érdekében. De azt tisztázzuk, hogy ma itt nem ez zajlik. A vitában a továbbiakban nem kívánunk részt venni. Az itt lévő fideszes és jobbikos képviselőtársaimnak pedig kellemes őrjöngést kívánunk a további vitához. Köszönöm szépen, hogy meghallgattak. [[Mirkóczki Ádám: Honnan tudod, hogy mit akarunk mondani? Kontrát Károly: Maradjatok, ne menjetek el! Az MSZP-s képviselők laptopjainak fedelén a következő feliratok vannak: Szegénység. Kivándorlás. Korrupció. Káosz az oktatásban. Káosz az egészségügyben.]]"
3,u2017-11-30-51,OTHER,0.83740234375,2017-11-30,0.0193827822804451,"Köszönöm szépen a szót, elnök úr. Tisztelt Elnök Asszony! Tisztelt Képviselőtársaim! Először is szeretnék köszönetet mondani a bíróság minden egyes dolgozójának, minden bírónak, titkárnak, fogalmazónak, igazságügyi alkalmazottnak, ügyintézőnek, ügykezelőnek, tisztségviselőnek, aki áldozatosan, nagy felelősséggel dolgozott a 2016. évben és dolgozik ott ma is. Nyilván az igazság érvényre juttatásáért dolgoznak, és azért látják el a felelősségteljes munkájukat, tehát az első szavam mindenképpen a köszöneté. [[13.10]] A következő, amiről szeretnék beszélni, az a bírói függetlenség kérdése, amelyet minden előttem felszólaló érintett, és elnök asszony is központba helyezte beszámolójában a bírói függetlenség kérdését. Nemcsak az Alaptörvényünknek egy sarkalatos pontja a bírói függetlenség, de azt gondoljuk, az igazságszolgáltatás legalapvetőbb alapelve, alfája és ómegája az, hogy független-e a bíróság vagy sem. Itt viszonylagos ellentmondásokat lehetett felfedezni a 2016-os évben, jó néhány képviselőtársam említette már, illetve ellenzéki oldalon minden képviselőtársam említette már a vezető tisztségviselők kinevezésével kapcsolatos ellentmondásokat. Ezekre én is szeretném felhívni a figyelmet, mert bizonyos szempontból, úgy érzem, a bírói függetlenséget mindenképpen befolyásolja az, amikor jogalap vagy megfelelő indokok nélkül kerülnek elutasításra pályázatok. Ilyen esetekben ugyanis ez egy üzenet a bírók számára. Üzenet: ha nem azt az irányvonalat fogadod el, amelyet én elvárok tőled, ha nem úgy viselkedsz, ahogy én elvárom tőled, akkor nem léphetsz feljebb azon a bizonyos ranglétrán, nem tölthetsz be tisztségeket. Tehát ez mindenképpen üzenetet jelent, és ennek nagyon rossz üzenetértéke van. Szerintem ez mindenképpen befolyásolja bírói függetlenséget. De beszéljünk pozitív dologról is! Szeretném kiemelni, hogy ami nekem nagyon tetszett 2016-ban az elnök asszony munkájában, az az volt, amikor a kormány előállt azzal a tervvel, hogy egy új közigazgatási bírósági rendszert fog létrehozni, és teljesen átreformálja az eddig működő közigazgatási bíróságok rendszerét, akkor bizony az OBH következetesen kiállt a bírói függetlenség mellett. Szembemenve a kormánnyal, olyanfajta kis tanulmányt készített, amelyben igencsak cáfolták ennek az új bírósági rendszernek a felállítását, és arra is rámutattak, hogy sok esetben a bírói függetlenség, bizony veszélybe kerül. Nem véletlen, hogy az ellenzéki pártok nagyon komoly ellenállást tanúsítottak ebben az ügyben, és mivel kétharmados törvényről van szó, ezt nem is sikerült megvalósítani, és nem is sikerült felállítani. Tehát ebben pozitív dolgot is láttam a bírói függetlenséggel kapcsolatban. A Jobbik Magyarországért Mozgalom, mióta parlamentbe került, folyamatosan szívügyén viseli a bírói függetlenséget. Mi vagyunk talán az egyetlenek, akik már akkor is törvénymódosító javaslatokat adtunk be, még 2010-ben, amikor az új Alaptörvény került elfogadásra. Mi már ott szerettük volna szabályozni, hogy semmilyen módon a törvényhozás ne befolyásolhassa a bírósági fejezetet, ne tudjon hatni a bírói függetlenségre. Ezt mi abban láttuk volna leginkább megalapozottnak, ha az Alaptörvényben szabályozzuk azt, hogy milyen költségvetési juttatások illetik meg a bíróságokat, amihez nem lehet hozzányúlni, nem az adott Országgyűlés összetételétől és a kormányzati akarattól függ az, hogy a bíróság fejezete mennyi pénzt fog kapni. Jobb lett volna, ha ezt szépen az Alaptörvényben szabályozzuk, és akkor nem tudja az adott kormány olyan módon befolyásolni, hogy adott esetben valamilyen irányba szorítsa a bíróságokat. Látjuk, hogy márpedig ez megtörtént az elmúlt időszakban, hiszen azt láttuk, hogy amikor Orbán-kormány volt Magyarországon, a bírák fizetését nem emelték. Most van egy kis időszak, amikor már annyira tarthatatlan volt a helyzet, amikor már eljutunk oda, hogy olyan munkakörben, amelyhez nem is kell adott esetben egyetemi, főiskolai végzettség, többet keresnek, mint a bírák, akkor egy nagyon minimális szinten hozzányúl ehhez a kormány, és végre 14 év után emeli a bírák fizetését, bár, mint mondom, majd erről még beszélek, nevetséges módon, illetve nevetséges összegben. A tavalyi vezérszónoki felszólalásomban egy komoly fejezetet szenteltem annak, hogy mennyire felháborító az, hogy az igazságügyi alkalmazottaknak milyen kevés és megalázóan kevés a bére. Beszéltünk arról, hogy a Tescóba mennek el árufeltöltőnek, mert sokkal több pénzt kapnak ott, és bizony ehhez hozzá kell nyúlnia a kormánynak. Erre vonatkozóan jobbikos képviselőtársaimmal költségvetés-módosító javaslatot is adtunk be mind a tavalyi, mind az idei évben. Minden évben adunk be ezzel kapcsolatban, és komoly, minimum 30 százalékos bérfejlesztést javasoltunk ebben a szférában. Nagyon örülünk annak, hogy végre ez most eredményre vezetett, és az igazságügyi alkalmazottaknál egy komolyabb bérfejlesztésre került sor, amellyel már valóban versenyképes a bíróság abban a tekintetben, hogy talán nem fognak elmenni árufeltöltőnek azok, akik évtizedek óta dolgoznak, már megfelelő tapasztalatokkal, tudással rendelkeznek, és szakmailag valóban kiválóan tudják segíteni az ott dolgozó bírók munkáját. Ezzel nincs is baj. A másik résszel van baj, mégpedig a bírói fizetésekkel, amelyekhez megint, ismételten nem nyúlt hozzá a kormány. Mi valamennyi évben adtunk be módosító javaslatot a költségvetési törvényben, amelyben minimum 30 százalékos bérfejlesztést irányoztunk elő. Jelen pillanatban három ütemben 5-5-5 százalékos bérfejlesztésekre kerül sor, 10 százalék ebből megvalósult, 5 százalék pedig meg fog valósulni. Azt is elmondtam már többször a parlament nyilvánossága előtt, hogy erre vonatkozóan készültek komoly felmérések, hogy hol áll Magyarország az Európai Unióval, illetve az európai országokkal összehasonlítva. Azt látjuk, hogy az Európai Unióban a legkevésbé megfizetett bírák Magyarországon vannak; tehát itt vannak a legkevésbé megfizetett bírák. Hogy miért alakult ez így, nem tudom. Azt látjuk, hogy gyakorlatilag 2003 óta nem volt olyan bérfejlesztés, amely a bírákat megillette volna. Tudjuk nagyon jól, hogy milyen komoly infláció volt ezen időszak alatt. Úgy emlékszem, tavaly elnök asszony hivatkozott arra, hogy 42 százalékos volt a bíráknál a reálbércsökkenés a 2003-2004-es év óta. Ez egy nagyon-nagyon komoly reálbércsökkenés, amikor pedig a kormány arról beszél, hogy meg kell őrizni a bérek reálértékét, amikor arról beszél, hogy meg kell őrizni a nyugdíjak reálértékét. Azt is látjuk azonban, hogy az Orbán-kormány sajnos a bíróságokat teljesen mostohagyermekként kezeli, a bírákat ellenségnek tekinti. Egyébként ez nagyon-nagyon jól látszik azokból a nyilatkozatokból, amelyek itt elhangzottak. Például nyilván tűrhetetlen az, hogy valaki egy bizottsági ülésen, főleg igazságügyi bizottsági alelnökként lekomcsizza az egész bírói kart. Ebből látszik az a hozzáállás, amit a kormányzati többség képvisel a bírákkal szemben. Ennek köszönhető az, hogy Magyarországon a béka feneke alatt vannak a többi európai uniós országhoz képest a fizetések. Ha megnézzük, azt látjuk, hogy még ezzel a majdani megvalósuló 15 százalékkal is utolsó helyen lesznek a magyar bírák fizetései, hiszen talán Bulgáriát fogják utolérni, és holtversenyben fogunk velük együtt „száguldozni” leghátul az Európai Unióban. Elmondtuk már 3-4 évvel ezelőtt, hogy 30 százalékos bérfejlesztés kellett volna, de ma már ez sem elég. Akkor is csak az utolsóelőtti helyre léptünk volna, akkor megelőztük volna Bulgáriát. De mit várhatunk így? Hogyan várhatunk bírói függetlenséget, hogyan várhatjuk el, hogy a bírói kar legyen a szakma csúcsa a jogászi szakmában, hogy a legjobb ítéletek Magyarországon szülessenek, hogy megalapozottak legyenek az ítéletek, hogy gyorsak legyenek az eljárások? Hogyan várhatjuk el, hogy a legtehetségesebb jogászok, a szakma legjobbjai a bírói testületbe kerüljenek be? Nyilván ez így nem fog bekövetkezni. Azt is nagyon jól tudjuk, hogy a bírói hivatás egy olyan hivatás, ahol másodállást gyakorlatilag nem lehet vállalni, ahol politikai szerepet sem lehet vállalni. Nagyon sok mindenből ki vannak zárva. Ezt valamilyen formában meg kellene becsülni, jobban meg kell becsülnie az államnak, nem beszélve arról, hogy önálló hatalmi ágról van szó. Annak, hogy önálló hatalmi ág, azonban nem csak abban kell megnyilvánulni, amit Turi-Kovács Béla képviselőtársam is mondott, hogy milyen szép új épületeik vannak s a többi. Nyilván ez is egy része, de meg is kell becsülni; bár - és ezt köszönöm - Turi-Kovács Béla azt is elmondta, hogy meg is kell becsülni a bírói kart, és ő mindezt támogatja. Azt viszont szeretném elmondani, ha már Turi-Kovács Béla képviselőtársamat megemlítettem, hogy ön Staudt Gábort bírálta. Én ezt szeretném visszautasítani. Én hallgattam Staudt Gábor képviselőtársam felszólalását. Azt gondolom, abban semmifajta fenyegetés, burkolt fenyegetés sem valósult meg, illetve mi nem is szoktunk ilyet tenni a felszólalásainkban. [[Pócs János: Ó!]] Az elnök asszony jelentésében láttam, hogy 2015-ös adatokkal összehasonlítva 23 százalékkal nőtt meg az ügyérkezés. Nagyon kíváncsi voltam arra, hogy 2016-ban az ügyérkezés száma növekszik vagy csökken, vagy stagnál. Azt láttam ebből a jelentésből, hogy tovább növekedett az ügyérkezés száma, így elsősorban bizonyos területeken, a közigazgatási és munkaügyi bíróságon, a törvényszéki ügyekben, másodfokú ügyekben, ítélőtábla előtti ügyekben egészen a 3,2 százaléktól 8,7 százalékig nőtt az ügyiratforgalom. Ez azt jeleneti, hogy a két évvel ezelőttihez képest minimum 26-27 százalékos ügyiratforgalom-növekedésről lehet beszélni. Ahogy ismerem ezeket az ügyeket, illetve ahogy a bíró ismerősöktől hallom, azt is látom, hogy az ügyek bonyolultsága nagyon nagy fokon megnőtt. Ma már nagyon kevés az egyszerű ügyek száma, az egyszerű jogi megítélésű ügyek száma, nagyon bonyolult ügyek vannak, különösen bonyolult ügyek vannak. Ha ez azzal párosul, hogy körülbelül negyedével több ügyet kell elbírálni, ez azt is jelenti, hogy bizony a bíróságon nemcsak bérfejlesztésre lenne szükség, hanem létszámkeret-növelésre is. Mindemellett nagyon pozitív, amit elnök asszony a jelentésében arról írt, hogy az ügyirathátralékot milyen mértékben sikerült feldolgozni, és évente körülbelül 10 százalékos csökkenése van az ügyirathátraléknak. Ez mindenképpen pozitív, de én mellé tenném az érem másik oldalát is, hogy ez mivel jár, milyen pluszmunkával, pluszfeladatokkal jár. Azt látom a környezetemben, hogy úgy járnak haza a bírák, hogy esténként hatalmas szatyrokban cipelik haza a húszkilónyi iratkötetet főleg hétvégére, szombatra-vasárnapra, azt látom, hogy nem 8 órát dolgoznak a bírók a hét öt napjában, hanem a hét hét napjában 10-12 órát dolgoznak. [[13.20]] Ha ez azzal párosul, hogy körülbelül negyedével több bűnügyet kell elbírálni, ez azt is jelenti, hogy bizony a bíróságon nemcsak bérfejlesztésre lenne szükség, hanem létszámkeret-növelésre is lenne szükség. Mindemellett nagyon pozitív, amit elnök asszony a jelentésében arról írt, hogy az ügyirathátralékot milyen mértékben sikerült feldolgozni, és évente körülbelül 10 százalékos csökkenése van az ügyirathátraléknak. Ez mindenképpen pozitív, de én mellétenném az érem másik oldalát is, hogy ez mivel jár, milyen pluszmunkával, pluszfeladatokkal jár, amikor azt látom a környezetemben, hogy úgy járnak haza a bírák, hogy esténként hatalmas szatyrokban cipelik haza a 20 kilónyi iratköteget, főleg hétvégére, szombatra-vasárnapra, amikor nem 8 órát dolgoznak a bírók a hét 5 napjában, hanem a hét 7 napjában 10-12 órát dolgoznak. Ha ezzel párosul ez, akkor azért valahol a mérleg serpenyőjét nézni kell. Nyilván szükség van erre, de akkor anyagilag is jobban meg kell őket becsülni, ha ilyen munkaterhet várunk el tőlük, ha ilyen formában helyezzük rájuk a súlyt, akkor a másik oldalon pedig ezt fizessük meg. Nyilván ez nem az elnök asszonynak a kompetenciájába tartozik, én ezzel tisztában vagyok. Bár annak örültem, hogy a korábbi években elnök asszony mindig hangsúlyt fektetett arra és nagyobb hangsúlyt a felszólalásában itt, hogy a bírói fizetések - nyilván ez a 15 százalék nem alkalmas arra, hogy ezzel rendet tegyünk ezen a területen. Tehát ezért jobban ki kellene állni. Elektronikus ügyintézésről szeretnék még egy-két szót mondani. Ezt minden évben szoktam bírálni, amikor az elnök asszony jelentése van. Ezzel mindig sok probléma van. Nagyon sok esetben az elektronikus ügyintézés nem segíti, hanem hátráltatja az ott dolgozó bírókat, illetve az igazságügyi alkalmazottakat is. Nagyon sok bosszúságuk van, amiket, azt gondolom, hogy nagyobb odafigyeléssel ki lehetne javítani, és erre törekedni is kellene. Jobban oda kellene figyelni a központnak arra, hogy milyen jelzések érkeznek fel az alsó szintről. Ezeket össze kellene gyűjteni, eljuttatni a megfelelő helyre. Nagyon sokat lehetne segíteni az ott dolgozó emberek munkájában mind időben, mind energiában, mert nagyon sokszor ezek a programok nem jól működnek, nem jól vannak programozva, pici alakítással jóvá lehetne őket tenni, nincsen, ahova bejussanak ezek az információk, hogy milyen problémák vannak ezzel. Nincsen, aki ezeket megfelelően koordinálja. Tehát én azt látom, hogy ezzel folyamatosan vannak problémák, és folyamatosan érkeznek hozzám a jelzések ezzel kapcsolatban. És nagyon remélem, hogy egyszer csak eljut odáig, hogy meghallják mindenfelől az illetékesek, és ezen is lesz valamiféle változtatás. A jelentésben azt is láttam, hogy az első fokon meg nem fellebbezett ítéletek száma, aránya egy picit csökkent, 79,1-re a korábbi 79,5-ről. Ebben olyan túl nagy dolog nincsen, nagyon kevés, 0,4 százalékos romlásról beszélhetünk. Azt gondolom, hogy ez mindenféleképpen jó szám. Azt jelenti, hogy az emberek alapvetően elégedettek a bíróságok munkájával, ezért is megilleti a köszönet azokat, akik ott dolgoznak. Másrészről azt is látni kell, ebben is van egy tendencia, hogy a budapesti, fővárosi bíróságoknak nem ennyire jó a megítélése, hiszen ott sokkal nagyobb a megfellebbezett ítéletek aránya. Azt gondolom, vidéken nagyobb a bíróságok tisztelete, a szakmai tudásnak a tisztelete, nagyobb, mint a fővárosban, ezért ott jobb az elfogadottság. Ha tehetem, még a fél percben kiemelem a Szabolcs-Szatmár-Bereg megyei, illetve nyilván a Nyíregyházi Törvényszék és a bíróságok illetékességi területén levők munkáját, hiszen ott a legnagyobb az elsőfokú ítéletek elfogadottsága, ha jól emlékszem, 86,1 százalék. Tehát alig több, mint 13 százalék az, aki megfellebbezi az elsőfokú ítéleteket. Ez mindenképpen az ott folyó jó munkát minősíti; és úgy látom, az időm lejárt. Köszönöm szépen a szót. Köszönöm szépen a figyelmet. [[Taps a Jobbik padsoraiban.]]"
3,u2020-05-07-104,OTHER,0.828125,2020-05-07,0.022346539422869682,"Herr Präsident! Hohes Haus! Zunächst möchte ich im Namen der größten Oppositionspartei Jobbik, der konservativen Jobbik-partei, äh, beim Herrn Ausschußvorsitzenden Ritter für diese Gesetzesvorlage mich bedanken.Tisztelt Ház! Először is szeretném az Országgyűlés legnagyobb ellenzéki pártjának, a konzervatív Jobbiknak a nevében megköszönni ezt az előterjesztést a nemzetiségi bizottság elnökének, Ritter képviselő úrnak, egyúttal tisztelettel köszöntöm a többi nemzetiség képviselőit, grüß Gott, dobar dan, hogy csak azt a két nyelvet használjam, ami az én soproni régiómban használatos. Nagyon örülünk, hogy ez a nemzetiségitörvény-módosítási csomag a tisztelt Ház elé került. [[17.00]] Én a felszólalásomat, az eddigiektől kissé eltérően, a törvényjavaslatot értékelő és vitázó felszólalásnak terveztem, hiszen a tartalmát, mivel olvasnivalóként mindannyian megkaptuk előre, egy átlagos képviselő ismeri. Nagyon örülök annak, hogy ezek a módosítási javaslatok, amelyek, ahogy hallottuk államtitkár úrtól, nagyon széles körű előkészítés után kerültek a tisztelt Ház elé, egy csomó olyan dologra reagál, ami a Jobbik programjában már hosszú évek óta szerepelt, mert itt is le szeretném szögezni, hogy talán egyedüli módon a magyarországi pártstruktúrában, nekünk folyamatosan, már ’10 óta részletes programunk volt mindig a hazai nemzetiségekre is, nemcsak az elszakított országrészekben élő magyar nemzeti közösségre, különös tekintettel azokra a nemzeti kisebbségekre, akik saját intézményhálózattal és komoly tradíciókkal rendelkeznek hazánkban. Nagyon örülök, hogy ez a törvényjavaslat reagál az úgynevezett etnobiznisz jelenségre. Végre, hiszen rengeteg közpénz került olyan zsebekbe, mint az ott szemben ülő Farkas Flórián zsebébe, aki gyakorlatilag az OLAF, az Európai Csalás Elleni Hivatal véleménye szerint is bűnös gondatlansággal járt el. Én azt szeretném jelezni, hogy alapvetően nem ennek a törvénymódosítási csomagnak a feladata erre az alapvető és elvi kérdésre reagálni, de nyilvánvalóan egy ilyen vita elején, ha a hazai nemzetiségek jogairól szóló törvényről vitázunk, akkor el kell mondjam, hogy továbbra is fenntartjuk azt az álláspontunkat, hogy a 12 hazai nemzetiség és a hazai roma közösség dolgát nem biztos, hogy a legjobb egy törvényben és azonos feltételekkel rendezni. Ez csak egy elvi megjegyzés, még egyszer mondom, nem ehhez az előterjesztéshez és ennek a vitának a lefolytatásához szánnám, hiszen, ahogy említettem, ha már a nemzetiségi törvényről beszélünk, akkor szerintem ezt a nagyon fontos alapelvet illő volt az elején leszögeznem. Nagyon üdvözlöm azt, hogy a Magyar Tudományos Akadémia ezek szerint mégsem csak Soros-ügynökökből áll véleményét is figyelembe vesszük majd akkor, ha az adott nemzetiség őshonosságát vizsgáljuk az adott településeken. Ezek szerint az országos önkormányzatok és a Magyar Tudományos Akadémia fogja majd esetenként eldönteni, hogy kiírjáke az adott településen a nemzetiségi választást. Én azt azért megfontolásra alkalmasnak tartom, hogy itt kistelepülésekről van szó egyrészt, ahol szerintem a helyzet relatíve egyértelmű nagyon sok esetben, pontosan a települések kis mérete alapján viszonylag pontos ismereteink vannak az etnikai összetételéről, viszont fel szeretném itt is hívni arra a figyelmet, hogy az etnobiznisz jelensége például Budapesten az egyik legelterjedtebb, hiszen ott aztán tényleg minden kerületben, ha szabad úgy mondani, az összes nemzetiségnek van önkormányzata, és ember meg nem mondja, hogy az ott őshonose az adott kerületben vagy sem. Nagy valószínűséggel egyébként élnek az adott nemzetiséghez tartozóak minden kerületben, már csak a nagyságrendek miatt is, ugyanakkor itt a módszertant nem nagyon látom, tehát hogy hogyan lehet majd ezt esetleg kiszűrni, hiszen azt szögezzük le, hogy mondjuk, jómagam, aki 22 évig voltam az országos német önkormányzat elnöke, soha egy fillér tiszteletdíjat nem kaptam, viszont éppen Budapesten a tiszteletdíjak kérdése mindig felvetődött a nemzetiségi önkormányzatoknál is. Szeretnék egy másik szempontot is a vitában megjegyezni, éspedig ez az iskolafenntartásra vonatkozó paragrafusokra és módosítási javaslatokra vonatkozik. Én teljes mértékben támogatom az itt, ebben a törvényjavaslatban szereplő kitételeket. Egy olyan kérdésben szeretnék azonban reagálni az egész nemzetiségi oktatási helyzetre, amit nyilvánvalóan nem ebben a vezérszónoki felszólalásomban fogok elmondani, meg az egész kisebbségi nemzetiségi önkormányzati rendszerről szóló hosszabb vitát is le lehetne folytatni, így 25 év után ebben az ügyben. Bocsánat! Szerénytelenség nélkül, tisztelettel ajánlom a legutóbbi könyvemet „Deutsche Minderheit und Institutionen” címmel, ahol az elmúlt 25-30 évet elég részletesen ez ügyben is elemzem. De annyit azért most ebben az ügyben el kell mondanom, hogy például a pedagógiai programokra vonatkozó, korábban meglévő, és éppen a Fidesz által elvett egyetértési joga a nemzetiségi önkormányzatoknak, szerintem egy nagyon fontos jog lenne, mégpedig különös tekintettel a nem az adott nemzetiségek által fenntartott, főleg KLIK-es iskolák esetében, ahol a jelenlegi szabályozások szerint kizárólag a pedagógiai intézmény vezetőjének a megválasztásához van egyetértési joga a nemzetiségi önkormányzatnak, aki aztán később meghatározza a pedagógiai programot. Ez egy viszonylag erős jogosítvány, én ezt nem vitatom, én csak azt szeretném tisztelettel jelezni, hogy ezt a korábbi gyakorlatot én nagyon jónak tartottam, amikor a pedagógiai programok jóváhagyásának is megvolt az egyetértési joga a nemzetiségi önkormányzatok számára. Nagyon üdvözlöm szintén a szociális otthonok létrehozását lehetővé tevő részét ennek a törvényjavaslatnak, különös tekintettel arra, hogy ugyan sajnos egyre kevesebben vannak azok a hazai nemzetiséghez tartozó, általában időskorú lakosok, akik főleg idős korban nagyon sokszor elfelejtenek már magyarul, mivel, ha az első nyelvük az adott nemzetiség nyelve volt, akkor ebben a korban néha már elkopik ez a nyelvi kompetencia ez egy természetes jelenség egyébként , és az ő számukra kiemelkedően fontos, hogy azon a nyelven legyenek ellátva idős korban is ezek a hazai nemzetiségekhez tartozó polgárai hazánknak. Ugyanakkor arra azért fel szeretném hívni a figyelmet, hogy eleve az egész ellátási rendszer viszont nagyon komoly problémákkal küzd, azt hiszem, ezt nem kell senkinek elmondani. Hogy konkrét példával éljek, mondjuk, éppenséggel a baranyai német nemzetiségű lakosság egy jelentős része éppen Németországba jár át megélhetés szempontjából ott időskorú embereket ápolni, és nem marad sajnos Baranyában. Tehát általánosságban azt kell mondanunk, mondom még egyszer, részletes elemzés nélkül, hogy jogi szempontból, illetve a parlamenti képviselet szempontjából valóban, európai szinten is kiválónak nevezhető a hazai nemzetiségek helyzete. Ugyanakkor, ha megnézzük a nyelvhasználatot és a nyelvvesztési folyamatokat, akkor már korántsem ilyen rózsás a helyzet, azt gondolom. A legkomolyabb problémákat pontosan a kistelepülések jelzik, ahol nagyon sok hazai nemzetiség zömmel él, hiszen amikor ezek a kistelepülések az általános demográfiai és gazdasági folyamatok révén egyre fogynak és lassan eltűnnek és ez most mindegy, hogy egy baranyai német nemzetiségi vagy horvát nemzetiségi település, vagy akár a nyugati határszélen egy szlovén nyelvű kistelepülés , akkor ugyan látjuk, hogy itt a jogrendszer ellenére ezek olyan folyamatok, amelyek nyilvánvalóan általános folyamatok, amelyeket nem a nemzetiségi jogrendszerrel kell orvosolni feltétlenül, hanem általános, olyan intézkedésekkel, amelyek valóban egyfajta gazdasági hátterét is biztosítják ezeknek a kistelepüléseknek. Tisztelettel szeretném ezúton is jelezni, hogy épp ezért a Baranya Megyei Önkormányzat jobbikos képviselőjével, Schwarcz-Kiefer Patrik képviselőtársammal közösen a koronavírus lecsengése utáni időszakban be fogunk nyújtani a tisztelt Ház elé egy olyan javaslatot, amely lehetővé teszi a nemzetiségek által arányaiban meglehetősen nagy létszámban lakott régiók gazdasági támogatását. Ez egyébként teljes mértékben összhangban van azzal a Székely Nemzeti Tanács által indított európai polgári kezdeményezéssel, amelyet államtitkár úr is említett a bevezetőjében, amit egyébként a Jobbik is támogatott kezdettől fogva, és amelynek a mai nap során jár le sajnos a határideje. A sajnost azért mondom, mert ugyan sikerült elérni az egymillió ajánlást, aláírást, ugyanakkor nem sikerült a hét európai uniós tagállamban összegyűjtenünk az ehhez szükséges ajánlásokat. Ezt én nagyon sajnálatosnak tartom, már csak azért is, mert annak idején a FUEN német kisebbségi munkacsoportjának elnökeként a Minority SafePack egyik legelső aláírója voltam, és azt a polgári kezdeményezést pedig most nemsokára, hála istennek, az Európai Unió legmagasabb szintű grémiumai is majd végre tárgyalni fogják. Ugyanakkor ez a Székely Nemzeti Tanács által indított polgári kezdeményezés arra az általam előbb részletesebb vázolt problémára is egyfajta európai uniós támogatást tudna majd biztosítani, amelyet, ahogy említettem, nemsokára kidolgozunk, és amelyhez majd kérem minden parlamenti párt és természetesen az érintett nemzetiségek támogatását is. [[17.10]] Összefoglalóan, a Jobbik-frakció ezt a törvényjavaslatot támogatni fogja, és még egyszer köszönjük az eddigi munkáját a résztvevőknek. Köszönöm a figyelmüket."
3,u2021-06-08-38,OTHER,0.74560546875,2021-06-08,0.018965065479278564,"Köszönöm szépen a szót, elnök úr. Tisztelt Elnök Úr! Tisztelt Országgyűlés! Tisztelt Elnök Úr, Helyettesek! Először is szeretnék köszönetet mondani az alapvető jogok biztosának, helyetteseinek és a hivatal minden munkatársának azért az erőn felüli munkáért a nehéz körülmények között, amely 2020-ban is és ’21-ben is jellemezte. Tehát első szavam a köszönet hangja. Egy nagyon fontos intézmény, és nagyon fontos feladatokat látnak el. Immáron szinte 300 éves hagyománya van, ha nem is Magyarországon, de Európában, illetve a világon az ombudsmani intézménynek, hiszen több mint 300 évvel ezelőtt találta ki XII. Károly svéd király, és jó 200 évvel ezelőtt pedig már a svéd alkotmányba is beépítették az ombudsmani hatásköröket, illetve feladatokat. Igaz, hogy akkor még egy picit másra kívánta felhasználni a király, de az alapvető feladatai már akkor megjelentek. Más kérdés, hogy Európában, az Európai Unióban lassan honosodott meg, és majd csak a maastrichti szerződés alig 30 évvel ezelőtt vezette be az Európai Unióba, és kiegészítette a római szerződést, és nyilván a magyar alkotmány, illetve Alaptörvény is tartalmazza. A szocializmus idején úgy gondolták, hogy Magyarországon nincs szükség ilyen intézményre, és csak akkor jöhetett létre, amikor a szocializmus korszaka véget ért és a rendszerváltás megtörtént. Akkor rögtön előtérbe került ennek a kidolgozása, és gyakorlatilag 1993-ban beépült az akkori alkotmányba, és ’95-re már meg is kezdte a működését. Tehát jelenleg az Alaptörvény 30. cikke szabályozza alapvetően, amiből kiderül, hogy az alapjogvédelmi tevékenység a legfontosabb feladata, és a tudomására jutott visszásságokat vizsgálja ki az alapvető jogok biztosa. Itt már korábban is fogalmaztam meg azt az apróbb kritikát, és nyilván nem önökkel szemben, hanem velünk, a jogalkotóval szemben, hogy ezeket a visszásságokat… Hogy mondjam, nem egy tökéletes jogi fogalom, amely kidolgozott lenne, és ezt külön kell kidolgozni, ne pedig az Alaptörvény tartalmazza, jobb lenne, hogyha ez alaptörvényi szinten került volna megfogalmazásra. Nyilván nagyon szép feladatokat látnak el, hiszen nagyon fontos a gyermekek jogainak a védelme, a fogyatékossággal élők védelme, a hajléktalanok, a kisebbségek jogainak védelme, de beszéljünk a környezetvédelemről, és talán a legfontosabb a jövő nemzedék védelme. De hát, azt gondolom, hogy ezek között nem lehet különbséget tenni. Mind a beszámoló, mind pedig most biztos úr is kitért arra, hogy véleményezési jogkörük van a jogalkotás terén, amit egy fontos területnek tartunk mi is. Itt említette azt, hogy milyen volt a nagyságrendje ezeknek, és hogy nagyon fájó az, hogy valóban 2018-ban 154 esetben kértek véleményezést, 2019-ben már alig több mint 100-at, és 2020-ra 33-ra csökkent ez a szám. Ez azért is furcsa számomra, mert az alapjogok tekintetében nincs ettől fontosabb fórum és hozzáértőbb fórum, mint önök, és azt gondolom, hogy a jogalkotó számára minden esetben a szakmának az a része, aki a legtöbbet foglalkozik vele, aki a legfelkészültebb, a legnagyobb rálátással rendelkezik, annak a véleményének a kikérése az egyik legfontosabb, hiszen a legautentikusabb, a legmegfelelőbb válaszokat éppen önöktől kapjuk. Valóban egy súlyos probléma, amit biztos úr is említett is, hogy nagyon rövid határidőket szabnak meg ilyenkor is, amikor véleményezni kell egy-egy javaslatot, egy-egy jogszabályjavaslatot. Ezt már jeleztem egyébként korábban is, mert ugyanez jellemez más szerveket is, például az Országos Bírósági Hivatalnál is az ottani elnök úr, Senyei úr is jelezte, hogy nagyon rövidek ezek a határidők, nincs idő végigfuttatni a bírósági rendszeren, és úgy látszik, ugyanez a probléma fennáll. Tehát akkor, amikor ilyen gyorsan érkeznek be az Országgyűlésbe az ügyek, és nagyon sokszor azt tapasztaljuk, hogy a benyújtó kormány ki sem kéri a társadalmi egyeztetést, nem kíváncsi rá, akkor bizony ezek előfordulnak. És én nem a Covidnak tudom be ezt a 33-as számra történő csökkenést, hanem inkább az effajta törvényalkotás elszaporodása jellemző Magyarországon, ami véleményünk szerint egy rendkívül rossz folyamat, de nyilván megint nem önök a felelősek ezért, hanem a kormány, illetve a törvényhozó testület, illetve akik előkészítik a törvényeket. Nyilván itt a probléma véleményem szerint az ő oldalukon merül föl elsősorban. Valóban, a 2020-as év merőben új volt az önök számára is és nagyon sok mindenkinek a számára, hiszen a Covid-19 vírus megjelenése teljesen új helyzetet teremtett. Én azt gondolom, hogy nyilván ez legnagyobb, legfontosabb részben az egészségügyet érintette, és rajtuk csapódott le legjobban, de az Alapvető Jogok Biztosának Hivatalánál is egy nagyon fontos változást hozott, hiszen a Covid-19 megjelenése, az újfajta jogalkotás és az új jogszabályok megjelenése, a rendeleti jogalkotás egyrészt érintette a szabadságjogokat, tehát az is korlátozódott, az utazás szabadságát, nyilván nemcsak országon belül, hanem az egész világon, nyilván a kapcsolattartást akár egy bentlakásos intézményben, akár a kórházakban, egyéb intézményekben, gyermekotthonokban, a kapcsolattartást szűkítette. Nagyon fontos az, amit biztos úr is említett, hogy erre vonatkozóan korábban nem volt semmiféle gyakorlat Magyarországon és szerintem máshol sem, hiszen ha megnézzük, ilyen típusú járvány legutóbb az első világháború után sújtotta Európát és az egész világot, amikor az úgynevezett spanyolnátha 1918-ban megjelent, és jelen volt ’19-ben és ’20-ban is, és akkor állította ilyen kihívások elé. Nyilván a mai modern világban teljesen más hozzáállást igényel, azonban tudjuk nagyon jól, nagyon sok protokoll, például egészségügyi protokoll már régen is kidolgozásra került, akár 500 évvel ezelőtt is a járványoknál. Itt történt is ezzel kapcsolatban már megállapítás, amikor megállapították, hogy vannak bizonyos dolgok az egészségügyben is, amelyek nem úgy történtek, ahogy kellett volna. Jó, ez nem a Coviddal kapcsolatos, de kiolvasható a 2020-as jelentésből, hogy a felvételkészítés általános tilalmát a kórházakban nem elég egy belső házirendben elrendelni. Én azt gondolom, hogy sok esetben nyilván az egészségügy problémái a társadalom széles rétegét érintik, és az egészséghez való alapvető jogát is érintik az embereknek. Tehát ha ezzel kapcsolatban kerül egy tájékoztatás akár a Facebookra, közösségi médiára, akkor nyilván nagyon kevés egy ilyenfajta szabályozás, és joguk van az embereknek megismerni az ott lévő problémákat. Igen, kiemeli biztos úr a jelentésében, hogy a fogyatékossággal élő személyek esetén is kulcskérdés a bentlakásos intézmények folyamatos monitorozása. Igen, ezt nagyon fontosnak tartjuk mi is. A korábbi jelentéseket is végigolvasva ugyanez vonatkozik a gyermekotthonokra is, ezeknek is a folyamatos monitorozása, ez is szerepel a jelentésben, hogy mennyire fontos feladat. Hiszen a korábbi években is láttuk, hogy milyen problémák merültek föl akár szexuális abúzusokkal kapcsolatban a gyermekotthonokban, akár az étkezési normákkal kapcsolatban korábbi jelentésekben, illetve a bentlakó és az ott dolgozók közötti konfliktusokkal, és még van egy nagyon fontos terület, amiről kevésbé szoktunk beszélni, ez a gyermekotthonok és a szomszédok között kialakuló konfliktusok és az együttélés kapcsolatának a vizsgálata. [[12.00]] Örülök, hogy a korábbi jelentésben és ebben is ezek már hangsúlyos szerepet kaptak, és ígéretet kaptunk, hogy a jövőben is ezeknek a folyamatos monitorozása meg fog történni. A jövő nemzedék érdekeinek védelmét ellátó biztoshelyettesnél nagyon tetszett a tiszta levegőhöz való joggal való foglalkozás, a kijelentés, hogy alapvető emberi jogunk a tiszta levegőhöz való jog. Ugyanígy felmerül, már korábban is benne volt a rossz minőségű tüzelőanyag, a hulladékégetés problémája, a lignitégetés problémája, és ez valóban nagyon fontos, hiszen tudjuk, hogy ma a betegségek egy nagyon-nagyon nagy része, főleg a légzőszervekkel kapcsolatosak, a rossz levegőminőségből származnak. Bizony, az orvosi társadalom is egy kiugrópontnak, ugródeszkának tekinti, hogy a jövőben sokkal többet kell foglalkozni a levegő minőségével, és hogy attól, mint amit eddig gondoltunk, sokkal súlyosabban érinti a légzőszerveket a rossz levegő. Tehát ez is valóban egy nagyon fontos dolog, érdemes vele foglalkozni. A jogalkotási javaslatokkal kapcsolatban, amelyek szerepelnek a jelentésben, három dolgot emel ki biztos úr: a mozgásban korlátozott személyek adóssága esetén a gépjárművek lefoglalásának a végrehajtását, mentes ez a vagyontárgy, de a gyakorlatban bizonyos problémák merülnek fel; a nyári gyermektáborokkal kapcsolatban, illetve a szilveszteri tűzijátékokkal kapcsolatban a tárolás, a felhasználás veszélyére hívja fel a figyelmet; a környezeti hatások, a zaj-, a légszennyezés és nem utolsósorban az állatvédelem tekintetében differenciáltabb szabályozás szükséges. Talán jobb lenne, ha még több javaslatot kapnánk egy-egy évben. Egy kérdés is felmerül bennem. Volt egy kis megjegyzés a jelentésben, hogy a biztos úr a korábbi években megfogalmazott javaslatokat is fenntartja. Ezt egy picit utalásnak értettem arra, hogy sajnos a jogalkotó nem mindig veszi figyelembe azokat a javaslatokat, amelyeket önök tesznek. Azt gondolom, erre a jogalkotónak és itt elsősorban a kormánynak a figyelmét hívnám fel arra, hogy talán nagyobb gondot kellene fordítani arra, hogy az önöktől érkező javaslatok minél nagyobb számban idekerüljenek, akár az Országgyűlés asztalára, akár kormányrendeletként vagy miniszteri rendeletként kerüljenek megfogalmazásra, ha olyan szintű szabályozás szükséges. Mivel itt alapvetően alapvető jogokról beszélünk, így azt gondolom, hogy elsősorban az Országgyűlés mulasztását kell kiemelnem, amikor azt látom, hogy ezek a javaslatok nem kerültek ide, és nem fogalmazódtak meg törvényként itt az Országgyűlésben. Aztán látjuk, hogy kiemelt hangsúlyt kapott a rendőrségi kényszerrel és a hatalmi tevékenységgel kapcsolatos panaszok vizsgálata. Nyilván, itt a panasztestület megszűnésével, az átvett feladatokkal ez kiemelt jelentőségű. Látjuk, hogy a beérkezett ügyszám elég sok, 7190, a befejezett ügyek száma körülbelül ennek kevesebb mint a fele, és a folyamatban lévő egy picit több. Hát, nem tudom, a bíróságoknál is ezt szoktuk vizsgálni, hogy mennyi a befejezett ügyek száma, és általában, ha a folyamatban lévő ügyek száma ilyen nagy, akkor ez torlódást fog okozni a következő években. Erre talán, nem tudom, nyilván az ügyiratforgalomból és a rendelkezésre álló dolgozói állományból lehet következtetni, hogy elégségese ez a fajta létszám, vagy nagyobb létszám lenne szükséges, hogy nagyobb számú befejezés legyen, hiszen ez az 50 százalékot sem éri el. Aztán tájékoztatva lettünk arról, hogy az elektronikusan érkezett beadványok száma rendkívüli módon megszaporodott, és ötezer darab körül volt az e-mail, e-papír, az ügyfélkapu-, a ParLex-rendszeren keresztül is érkeznek a beadványok. Egyértelműen látni kell, hogy a jövőben erre fognak koncentrálni az ügyfelek is, és az elektronikus kapcsolattartásé a jövő. Érdekes lenne az is, próbáltam belőle következtetést levonni, hogy honnan érkeznek ügyek, bár az elektronikus esetében nem mindig volt megfigyelhető. Azt látjuk, hogy messze Budapest vezet ezerrel, míg Pest megye következik ötszázzal. Milyen érdekes, hogy a megyék közötti rangsort megnézve elsősorban a gazdaságilag lemaradottabb megyék adnak be több panaszt. Ezt kell látni, tehát itt az anyagi gondok együtt járnak talán az alapjogok sérelmével is, hiszen Borsod-Abaúj-Zemplén megye, Szabolcs-Szatmár-Bereg megye, Hajdú-Bihar és Békés megye vezetnek a beadványok sorában. A dunántúli megyékben, ahol jobbak a gazdasági és anyagi körülmények, ott sokkal kevesebb panasz érkezik, sokkal jobb ez a szám. Mindezek alapján azt látom, hogy valóban köszönet illeti meg a biztos úr munkáját, a biztoshelyettesek munkáját és az egész hivatal munkáját, amit ezúton még egyszer megköszönök. Köszönöm szépen a megtisztelő figyelmet."
3,u2019-11-20-506,OTHER,-1.0,2019-11-20,0.01345933135598898,"Köszönöm a szót, elnök úr. Tisztelt Ház! Tisztelt Képviselőtársaim! Ez a törvény a félelem és a szájzár törvénye, amit önök beterjesztettek. Ez a törvény a félelem törvénye, hisz október 13-a után önök érezték, hogy baj van, valami szőrszál került a levesbe, hisz hiába volt a teljes kormánypropaganda, a milliárdok, amit öntöttek a kampányba, a finanszírozott áljelöltek, önök csúfosan elbukták Budapest számos kerületét és sok vidéki várost. Önök abban bíztak, hogy nincs megfelelő nyilvánosság, és hátha a léc alatt, a kulcslyukon keresztül megint be tudnak surranni, és kisajátítva a közmédiát, a lakosság korrekt tájékoztatását mellőzve, önök megint el tudnak érni egy sikert. Önöket ez a félelem nem most kezdte el áthatni, hisz nem véletlen az, hogy önök úgy döntöttek, hogy a 90 milliárdos közmédiába nem engedik be az ellenzéki képviselőket. Úgy döntöttek, hogy az Alkotmánybíróságot kisajátítják, és nem konszenzusosan választják meg a jelölteket, mert féltek attól, mi van akkor, ha egy tisztességes Alkotmánybíróság kell hogy az önök törvényeit minősítse, és ráadásul nagyon sok esetben ugye, ez elhangzott tegnap, a Jobbik is mondott több példát elvették az Alkotmánybírósághoz fordulás jogát, mert önök féltek attól, hogy egy tisztességes Alkotmánybíróság normálisan vizsgálja a dolgokat. Önök féltek a rendes bíróktól is, és ezért egy korai nyugdíjazásba kezdtek gyorsan, megpróbáltak mindenkit eltávolítani és feltölteni mamelukokkal, rokonokat betéve a bírói szervezetek élére, akik utasítgatva próbálták meg elérni azt, hogy önöknek megfelelően döntsenek. Önök a Legfőbb Ügyészséget legszívesebben életfogytig bebetonoznák, félnek attól, hogy mi van akkor, ha végre egy tisztességes ügyészség lenne, és elkezdene nyomozni az önök ügyeiben. Önök félelmükben sok tíz milliárdért felállították a TEK-et, és hihetetlen módon a rendőrség helyett egy kontrollálhatatlan szervezetet kezdtek el támogatni. Azt gondolom, hogy ha arról beszélnek, hogy a tisztelt Háznak mi lenne a feladata, és hogy mi őrzi meg a tisztelt Ház jó hírét, akkor az, hogy nem ilyen törvényjavaslatokat terjesztenek be, amely az Alkotmánybíróságtól elvonja a jogköröket, ahol a bírókat megpróbálják nyugdíjazni. Ha önök odafigyelnének arra, hogy hogy működik a Ház, akkor nem engednék azt meg, a Ház vezetése nem engedné meg, hogy képviselők írásbeli vagy szóbeli kérdésére folyamatosan semmitmondó válaszok érkezzenek. Nem értem azt, hogy hogy engedheti meg a pulpituson ülő levezető elnök, hogy elfogadja azt, és nem utasítja helyre azokat a minisztereket, miniszterelnököket, akik egy szóban válaszolnak, és soha nem adnak tartalmi választ. Írásbeli kérdések ezreire nincs válasz, és semmilyen észrevétele nincs a parlament elnökének azzal kapcsolatosan, hogy az nem sértie a Ház tekintélyét, tisztelt képviselőtársaim, hogy ez történik. Ilyenkor kellene a fideszes képviselőknek büntetést kiszabni, mert hagyják, hogy ez a rendszer kialakuljon, kedves képviselők. Önöket nem zavarja az, hogy nem lehet szavazni költségvetési módosító indítványokról. Önök el akarják sunnyogni, és nem akarják, hogy mindenki lássa például azt, hogy önök leszavazzák a lombikbébiprogramot, és még sorolhatnánk ezt a dolgot, hogy a családi pótlékot nem engedik emelni, ezért önök kivették azt, hogy egyesével itt, a Ház előtt kelljen ezekről szavazni. Önöket csak az érdekli, hogy a köztársasági elnök fizetését a kétszeresére emeljük, de az nem érdekli önöket, hogy a családi pótlékot is végre növelni kellene. Akik régebben képviselők voltak, emlékeznek, az előző kormánynál nem az önök kormányánál, hanem a korrektül működő parlamentnél, kormánynál 1600 költségvetési módosítóról szavaztunk. Miért hozták a Házat ilyen áldatlan, lehetetlen helyzetbe, hogy nem lehet tisztességes módon itt szavazni a különböző módosítókról? Miért engedik meg azt, hogy a vita egy részét bizottságokba, sötét szobákba eldugják az emberek elől, ahol nincs közvetítés? Miért nem engedik, hogy itt lehessen vitázni? Ez sérti a Ház tekintélyét, tisztelt képviselőtársaim, s arra biztatom önöket, hogy ne engedjék ezt. Még azt szeretném önöktől kérni, hogy ha a Ház tekintélye fontos, akkor kezdjék el engedni a képviselők által kezdeményezett vizsgálóbizottságot. Mitől félnek? Ez is az önök félelmét mutatja, hogy nem engedik a vizsgálóbizottságokat. Önöknek kellene kezdeményezni egyébként, hogy a Mátrai Erőmű témájában azonnal álljon fel vizsgálóbizottság, és nézzük meg, hogy a különböző hivatalok miért nem értesítették a környékbeli településeket. Önök félnek. Félnek attól, hogy valaki megsértődik, és nem ad önöknek pluszkampánypénzt. Azonnal fel kellett volna állítani egy vizsgálóbizottságot a tekintetben, amikor úgy döntött az Európai Bizottság, hogy a 700 milliárd forintot a különböző ügyeik miatt nem adja oda az Európai Unió által Magyarországnak biztosított lehetőségből. Miért nem álltak fel? Ez sérti igazából a Ház méltóságát, tisztelt képviselőtársaim. Arra biztatom önöket, hogy ezt a törvényt vonják vissza. Ezt a törvényt vonják vissza, és állítsák vissza, ne ezt a mostani rendet, ami a törvény benyújtása előtt volt, hanem egy tisztességes parlamenti rendet állítsanak vissza. Egyetlenegy jó hír van, és köszönöm ellenzéki képviselőtársaimnak, akik itt voltak vagy hazamentek, mert egész éjszaka kitartottak, hogy nem engedtük azt a sunyiságot, amit önök el akartak követni, hogy hajnali egy óráig, éjfélig bezárják ezt a törvénymódosítást, mert akkor nem látják az emberek, hogy önök mire készülnek. Önök sunnyogni akartak, betették a törvényi kezdeményezést. [[Héjj Dávid Ádám felé:]] Képviselő úr, igen, így volt! Tizenegy órára betették! Szégyellje magát! Szégyellje magát, hogy 11 órára betette ezt a módosítót. Nem önökön múlt, hogy most beszélünk. Olyan szinten komolytalannak tartották ezt a dolgot... Hol vannak a beterjesztők? Miért nincs itt az összes beterjesztő, aki benyújtotta ezt a törvényjavaslatot? Nem tisztelték meg a Házat azzal, hogy eljöjjenek ide, és végigüljék ezt a vitát, hogy válaszoljanak, hogy mit miért csinálnak. Azt gondolom, hogy ez a hozzáállás mutatja, hogy ez a félelem törvénye, amit szájzárat szeretne tenni az ellenzéki képviselőkre. Önök ezt a vitát elbukták, nem tudták sunnyogva végigvinni. Arra kérem önöket, a beterjesztőket, még most van erre lehetőségük, vonják vissza ezt. Köszönöm szépen."
3,u2014-06-10-171,OTHER,-1.0,2014-06-10,0.12116435915231705,"Köszönöm szépen a szót, elnök úr. Valóban, csak azt tudom folytatni, amit képviselőtársam is mondott itt az előbb: ez a törvény úgy, ahogy van, alkotmányellenes, ellentmondásos, ráadásul egyáltalán nem elegáns, sőt én azt mondom, visszataszító az, hogy négy hónappal az önkormányzati választások előtt önök ismét egy olyan választási csalást próbálnak itt elfogadtatni mindenkivel, amely bebetonozza önöket a fővárosban. Ugyanazt kívánják megcsinálni, mint az országgyűlési választásoknál, ahol 600 ezer szavazatot ugyan veszítettek 2010-hez képest, mégis kétharmaddal ülhetnek itt bent most jelen pillanatban. Ugyanez a helyzet most is, azt kívánják elérni, hogy a fővárosban megmaradjon a többségük, mert lehet, hogy így egyébként nem maradna meg. Rossz törvényhez teljesen mindegy, hogy milyen módosító javaslatokat nyújtanak be, egy rossz törvényt még módosító javaslatokkal sem lehet jóvá tenni. Ebben az esetben is ez történik. Több olyan dolog van az eredeti benyújtott törvénymódosításban, amilyenekkel eddig nem is lehetett találkozni. Az, hogy brutálisan torzít a Fidesz javára, egy dolog. A másik az, hogy önök teljesen figyelmen kívül hagyják azt - az Alkotmánybíróság is ezt mondta -, hogy minél inkább arra kell törekedni, hogy a szavazatok, a szavazópolgárok szavazatai egyenlő súllyal legyenek jelen. Ezek nincsenek jelen. A másik pedig egy teljesen új dolog. Önök egy szavazattal két mandátumot osztanak ki, hiszen a választópolgárok szavaznak a polgármesterre, a polgármestert közvetlenül választják, és utána ez a polgármester még kap egy fővárosi közgyűlési mandátumot is, és tagja lesz a Fővárosi Közgyűlésnek. Persze önöknek ez biztos jó. [[Közbeszólásra:]] Majd szóljon hozzá, ha tud, jó? De most már nem tud, itt kellett volna lenni, mondjuk, az általános vitán, és szívesen vitatkoztam volna önökkel. Aztán benyújtották ezt a módosító javaslatot a kettős többségről. Ez már megint egy olyan dolog, ráadásul azt el se merem mondani, hogy Rogán Antal mivel indokolja a kettős többséget, hogy miért jó ez a kettős többség: azért, mert az Európai Unió is úgy működik, mert a lisszaboni szerződés is előírja. Valóban, milyen jó nekünk, Magyarországnak, a kisebb országoknak milyen jó, hogy a nagyobb országok döntik el az Európai Unióban a kettős többség elvén azt, hogy mi történjen itt! Ezért vagyunk másodrangú állampolgárok! És most ugyanez történik a Fővárosi Közgyűlésben. A nagyobb lakosságszámmal rendelkező polgármestereknek sokkal nagyobb lesz a szava, mint adott esetben egy kisebb lakosságszámmal rendelkező polgármesternek, sőt egy listáról bejutott képviselőnek, aki mögött nem áll lakosságszám, szinte semmit nem fog érni a szavazata. És az is előfordulhat, hogy ezek a polgármesterek - nem is kell az összes, nem kell mind a 23, a nagyobb kerületeknek a polgármesterei, elég akár Budapest felének az akarata - egyszerűen bedönthetik a Fővárosi Közgyűlést. Egyszerűen kiüresítik a főpolgármester jogait és kötelességeit, és ha úgy dönt, mondjuk, 13-14 nagy kerület polgármestere, hogy innentől kezdve nem jár be a Fővárosi Közgyűlésbe, akkor meg is szűnhet az egész. Az pedig, hogy Kara Ákos itt összefogásról beszél, hogy összefogással meg lehetne oldani... Persze, miért nem oldották meg az előző négy évben? Ki írta elő önöknek azt, hogy a BÖSZ és a főpolgármester folyamatosan vitatkozzon? Miért nem oldották meg Budapest kérdéseit? Nem így kellene megoldani, nem négy hónappal az önkormányzati választások előtt, és nemcsak kizárólag arra fókuszálva, hogy önök ismét többségbe kerüljenek a Fővárosi Közgyűlésben! [[Az elnök a csengő megkocogtatásával jelzi az idő leteltét.]] Amennyiben valóban változtatni szeretnének azon a nem jó kétszintű önkormányzatiságon, ami Budapesten van [[Az elnök ismét csenget.]] akkor mi hajlandók vagyunk erről leülni tárgyalni, de nem ilyen feltételekkel és nem ilyen módon. [[Taps a Jobbik soraiban.]]"
3,u2018-06-05-50,OTHER,-1.0,2018-06-05,0.15341003239154816,"Köszönöm a szót, elnök úr. Itt már sokan elmondták előttem, hogy elfogadhatatlan nemcsak tartalmilag ez az alaptörvény-módosítás, hanem hogy egy ilyen salátaként terjesztik elő. A saját maguk által gránitszilárdságúnak nevezett Alaptörvényt sem tartják annyira tiszteletben, hogy legalább olyan módosító indítványt terjesszenek elő, ami valóban méltó egy Alaptörvényhez. Ez nem gránitszilárdságú alaptörvény, ez egy vattacukor Alaptörvény. A mostani módosítások nagy része ráadásul teljesen értelmezhetetlen, alkalmazhatatlan, a bíráknak, az Alkotmánybíróságnak semmilyen támpontot nem fog nyújtani a továbbiakban sem, ugyanúgy nem fognak tudni erre támaszkodni például a gyülekezés kapcsán, mint ahogy azt korábban sem tudták megtenni az elmúlt években. Ennek a módosítójavaslat-csomagnak, salátának egy jó része csak egy politikai lózung azért, hogy a valódi problémákról, az ország valós problémáiról eltereljék a figyelmet egyrészről, másrészről pedig elrejtsenek olyan aljasságokat, mint például a Fidesz-bíróságok létrehozása, amiről önök természetesen azért beszélni nem nagyon akarnak. Valódi problémákról akarja egyrészről elterelni a figyelmet ez az Alaptörvény, olyan problémákról, mint az egészségügy teljes szétverése, hogy a magyarok nagy része nem fér már hozzá ingyenes és jó minőségű betegellátáshoz; vagy arról, hogy gyakorlatilag nem emelkednek évek óta a nyugdíjak; vagy a katasztrofális demográfiai mutatókról, amiről tegnap napirend előtti felszólalásomban is beszéltem, hogy nemhogy nem nő a gyerekek születésének száma, hanem egyenesen csökken. Ezekről akarják maguk megint mindenféle kilencvenéves emberrel kapcsolatban elterelni a figyelmet. Aljasság, amit ebben az alaptörvény-módosításban benyújtottak, aljasság az igazságszolgáltatás szétverése, helyette egy Fidesz-bíróság létrehozása, vagy éppen a gyülekezés szabadságának korlátozására tett kísérlet. Itt elhangzott az előbb, hogy valóban volt a múlt héten Pintér Sándornak és Trócsányi Lászlónak egy úgynevezett tájékoztatása, csak hát éppen ezzel a tájékoztatással pont az volt a probléma, hogy semmilyen érdemi kérdésre nem tudtak a miniszter urak válaszolni. Ebből is látszott, hogy ez szakmailag teljesen megalapozatlan, nemcsak az alaptörvény-módosítás, hanem az ezután tárgyalandó következő törvénynek a módosítása is. Semmilyen olyan alap szakmai kérdésre nem tudtak válaszolni, például, hogy ezek hogyan felelnek meg az egyértelműség követelményének. Elképesztő az a hazugságcsomag, amit ezzel az egész módosító javaslattal itt önök tolnak, amennyire hülyének nézik maguk a magyar embereket. Jönnek itt az idegen népek betelepítésével, hogy akkor azt most akarják betenni az Alaptörvénybe. Eddig sem lehetett idegen népeket betelepíteni Magyarországra, most úgy csinálnak, mintha valami óriási nagy újítást és újdonságot tettek volna be ebbe a módosító javaslatba. Szánalmas az is, amit itt Dömötör Csaba korábban elmondott. De hiába próbálják önök eltitkolni a valóságot, azért ez nem fog sikerülni, azért vagyunk itt sokan a Házban, hogy az önök hazugságával szemben azért igyekezzünk rávilágítani a valóságra. De nézzük sorban akkor! Az idegen népek betelepítése, a menekültjog és a menedékjog kérdése. Totálisan értelmetlen ez az egész javaslatcsomag, kizárólag arra szolgál, hogy önök folytathassák azt a hazug gyűlöletkampányt, azt a megfélemlítést, amivel sajnos valóban meg tudták nyerni a választókat, amivel félrevezették a magyar emberek többségét. Pontosan tudjuk ugyanis, hogy egyébként ha már uniós jogról van szó, és itt megint Brüsszel az egyik ellenség a magyar közjog eddig sem ismerte el az uniós jog elsőbbségét a magyar alkotmánnyal szemben, az immár 14 éve hatályos csatlakozási klauzula két korlátot is tartalmaz jelenleg is az Európai Unió jogával szemben. Ráadásul ez a módosítás egyébként, az a vicc, hogy ha valóban kötelező betelepítési kvótát akarnának itt megakadályozni, akkor arra sem alkalmas, mert ez a mostani módosítás nem fogja ezt megakadályozni. Azért persze aranyos volt hallgatni egyébként Kocsis Máté felszólalását, aki itt a kvótanépszavazással kapcsolatban azt mondta, hogy mi hallgassunk a magyar emberekre, akik ezzel kapcsolatban szavaztak. Szeretném jelezni, hogy a kvótanépszavazás érvénytelen volt. Tehát lehet, hogy önök ezt nem vették tudomásul, de ez érvénytelen volt. Tehát többen voltak azok, akik vagy nem tartották ezt Magyarország valódi problémájának, vagy nemmel szavaztak erre. Tehát lehet ezt csűrni-csavarni, attól még a hazugság hazugság marad, amit önök tolnak ezzel kapcsolatban. [[Közbeszólások a Fidesz soraiból.]] Azt mondta Kocsis Máté, hogy reméli, hogy partnerre talál bennünk a hazugsággyáraik létrehozásában és működtetésében. Mi inkább abban reménykedünk, hogy mi találunk partnerre önökben abban, hogy fejezzük be közösen a hazudozást, és ha már kvótanépszavazásról volt szó, akkor tartsuk tiszteletben valóban a magyar emberek akaratát, akik azt mondták, hogy legyen érvénytelen ez a népszavazás. [[Boldog István: Ilyet mondtak a magyar emberek?]] Hát, bizony, ilyet mondtak. A rendőrség alkotmányos feladatainak határőrzéssel való kibővítésével kapcsolatban: teljesen egyértelmű, hogy a rendőrség eddig is végzett ilyen tevékenységet, most azért emelik be az Alaptörvénybe, hogy ezt valamilyen módon legitimálják. Egyébként itt megint nem a valódi problémákkal foglalkoznak, azzal, hogy a határőrzés miatt már a határokon kívül alig vannak rendőrök, nem tudják ellátni az elsődleges feladataikat, hiány van nagyvárosokban és kisvárosokban is rendőri állományból. Inkább azzal kellene foglalkozni, tisztelt kormánypárti képviselőtársaim, hogy megbecsüljék önök valóban a rendőrök munkáját, adjanak egy tisztességes fizetést a magyar rendőrállománynak, a túlórákat fizessék ki, pont azoknak a rendőröknek, akik egyébként a határon teljesítenek szolgálatot, azoknak a rendőröknek biztosítsanak ott megfelelő körülményeket. Pontosan a menekültválság derekán tapasztaltuk azt, hogy étlen-szomjan 12-24 órákat voltak rendőrök állományban. Erről fényképes híradások jelentek meg. Lehet ezt tagadni, én tudom, hogy önök iszonyatosan szeretik állandóan elhallgatni a valóságot, ettől még az sajnos megtörtént. Többek között olyan fotók jelentek meg, ahol a határon szolgáló rendőrök egy bottal szárították a mező közepén a vizes bakancsukat, mert semmilyen ellátást nem kaptak, nem mehettek haza 24 órán keresztül, még rendes szállást sem kaptak. Erről ennyit. Nézzük a harmadikat, ami már eggyel súlyosabb, ez a gyülekezés kérdése. Ezzel kapcsolatban is ellenzéki képviselőtársaim már elég sok mindent elmondtak. Ugye, önök beszéltek az otthon szentségéről, a magánszféra jogairól, itt Trócsányi László külön említette a drónokat, meg talán még Kocsis Máté is. Először kezdjük azzal, hogy az önök megbízásából ne szálljon fel, mondjuk, Vona Gábor háza fölé az ő gyerekeit megfigyelő drón. Ehhez nincs szükség Alaptörvényt módosítani, ehhez az kell, hogy maguk fejezzék be ezt az aljas viselkedést, és ne kémkedjenek ellenzéki képviselők után! Vagy éppen szintén az önök megbízásából, a TV2 riportere ne kamerázzon már be Juhász Péter magánlakásának az ablakán! Ehhez nem kell alaptörvény-módosítás, ehhez az kell, hogy önök ezt a mocsok viselkedést fejezzék be, a lakájmédiájuknak ne adjanak ki ilyen megrendeléseket, és akkor ebből semmi baj nem lesz ebben az országban! A mostani módosítással egyébként itt a gyülekezéssel kapcsolatban ez szintén elhangzott az a legnagyobb baj, hogy semmilyen formában nem fogja megoldani a problémát. Mert azt mi is elismerjük, hogy szükség van a magánszféra védelmére, csak az egész probléma 2014-ben kezdődött, az Orbán Viktor háza előtti tüntetésnél, amikor is a devizahitelesek szerettek volna ott tüntetni, majd ezt adminisztratív eszközökkel megakadályozták. [[13.00]] Ekkor az Alkotmánybíróság nem tudott ebben érdemben dönteni, és kérte is a jogalkotókat, hogy valahogy orvosolják azt a kérdést, hogy ha két alapjog ütközik, a magánszféra védelme, illetve a gyülekezési szabadság, akkor melyiket hogyan kell alkalmazni. Nagyrészt egyébként a bíróságok tudják ezt alkalmazni, de vannak olyan esetek, amikor nem tudják, például ebben az esetben is pont nem tudták. Ehhez képest önök négy éve a gyülekezési törvényhez nem tudtak úgy érdemben hozzányúlni, hogy valóban segítsék a bírák munkáit ezen a téren. Az a probléma, ahogy itt elhangzott, hogy megint olyan szinten nem felel meg ez a módosítás az egyértelműség követelményének, hogy innentől kezdve kérdés az, hogy mi számít a magánszféra védelmének. Az is a magánszféra védelme lesz-e, hogyha valaki, mondjuk, az Alkotmány utcában akar egy tüntetést tartani? Hiszen az Alkotmány utcában is laknak emberek, ott is zavarhat bárkit egy szimpla tüntetés. Azzal egyetértünk, hogy mondjuk, egy kertvárosi részben éjszaka ne lehessen bömbizni, mert az valóban zavaró, de ez meddig terjed ki, tisztelt képviselőtársaim? Erre semmilyen módon nem reflektál ez a mostani alaptörvény-módosítás, viszont lehetőséget ad a teljesen önkényes jogalkalmazásra, pláne, ha önök létrehozzák a Fidesz-bíróságokat, és gyakorlatilag lehetőséget biztosítanak arra, hogy sehol semmilyen formában ne lehessen a későbbiekben tüntetéseket tartani. Egyébként erre is rákérdeztünk Trócsányi Lászlónál és Pintér Sándornál. LMP-s képviselőtársammal ellentétben én azért nem tartanám ezt a fajta tájékoztatást olyan konstruktív megbeszélésnek, pontosan azért, mert az a konstruktív megbeszélés, ha valódi válaszokat kapunk a kérdéseinkre, és utána, ahogy egyébként a két miniszter úr megígérte, figyelembe veszik az aggályainkat, a javaslatainkat, és azt valamilyen módon beépítik, de erre nem került sor, és nagyon kétlem is, hogy erre sor fog bármilyen formában kerülni. [[Az elnöki széket Lezsák Sándor, az Országgyűlés alelnöke foglalja el.]] A negyedik és a legaljasabb módosítása ennek az Alaptörvénynek, amiről nem véletlenül alig esett szó itt a miniszteri expozéban, de akár a Fidesz vagy a KDNP felszólalásában is, a közigazgatási bírósági szervezetrendszer felállítása. Erre sem tudott sem Trócsányi László, sem Pintér Sándor érdemben válaszokat adni, és érdemben nem tudták elmondani, nem tudták egyszerűen megmagyarázni azt, hogy miért van szükség ennek a bíróságnak a felállítására. Teljesen egyértelmű számunkra, hiszen ők ezt nyilván nem fogják elmondani, hogy ez semmi más, mint az, hogy Orbán Viktor egyszerűen beváltja március 15-ei fenyegetéseit, és jogi és politikai elégtételt vesz azokon, akiket ő az ellenségeinek tart, akik megpróbálják megakadályozni bármilyen demokratikus és legitim módon az ő ámokfutását, legyen az egy civil szervezet, legyen az magánemberek gyülekezete vagy éppen most a bíróság. Magyarul: most ezzel a javaslattal a Fidesz és a kormánypártok a független Kúrián és a bíróságokon akarnak bosszút állni, le akarnak számolni önök a független igazságszolgáltatással, ezzel végleg be akarják zárni a demokrácia kapuit, megszüntetni a jogállamiság maradványait; semmi másról nem szól ez a javaslat. Orbán Viktor Magyarországból egyszerűen Észak-Koreát akar csinálni, és most már semmilyen eszközben nem válogat. Olyannyira nem… [[Moraj a kormánypártok soraiban.]] Hőböröghetnek, ez sajnos így van, és ez a legeslegaljasabb része ennek az egész alaptörvény-módosításnak, hangsúlyozom, nem véletlenül nem beszélnek önök erről. Orbán Viktor ezzel egy Fidesz-bíróságot akar létrehozni. Hogy miért? Mert a kormánytöbbség meg akar szabadulni a szakmailag túl autonóm kúriai közigazgatási ügyszakos bíráktól, ez ilyen egyszerű. Orbán Viktor maga üzente meg a választás után, idézem, hogy „a Kúria intellektuálisan nem nőtt fel feladatához”, a legfelsőbb bírói fórum szerinte súlyosan beavatkozott ugyanis a választásba, miután helybenhagyta a Nemzeti Választási Bizottság döntését, amely négyezer határon túlról érkezett levélszavazat érvénytelenítésével elvett egy listás mandátumot a kormánypártoktól. Vagy gondoljunk csak azokra a fideszes elszámoltatási biztos kezdeményezte ügyekre, amelyek egyáltalán eljutottak a vádemelésig; nem sok ilyen volt. A bíróságok részben felmentő ítéletet hoztak, részben az elvártnál lényegesen enyhébb szankciókkal éltek, és ezek után tavaly, emlékezzünk vissza, év végén Budai Gyula egyszerűen lekomcsizta az egész magyar bíróságot. Ennek fényében ezért nehéz másként tekinteni erre a javaslatra, mint szimpla politikai bosszúállásra. Ilyen mértékű politikai bosszúállásra, tisztelt képviselőtársaim, a felsőbírósági bírákkal szemben utoljára az 1956-os forradalom utáni megtorlás idején volt példa. A fideszes felsőbíróságot bizonyosan a kormányhoz lojális emberekkel, jogi szakvizsgával rendelkező kormánytisztviselőkkel fogják feltölteni, akik a ranglétrát végigjárt bírókhoz képest egészen más közegben szocializálódtak. Ezzel kapcsolatban nincsenek kétségeink, a közigazgatásban szó sem lehet ugyanis függetlenségről, ezt pontosan tudjuk, hiszen a rendszer egyértelműen az alá-fölé rendeltségi viszonyon alapul. Egyébként a közigazgatási bírák számát idén novemberig már egy tavalyi döntés alapján kétszázzal meg kellett volna emelni, szóval majd jöhetnek a bíróságoknál a megbízható fideszes katonák. Ha pedig olyan botcsinálta bírók dönthetnek az állam és polgárai közötti jogvitákban, akik korábban megszokták, hogy utasításra cselekszenek, ettől a beidegződéstől bizony, pontosan tudjuk azt is, nehezen fognak megszabadulni. Gondoljunk bele, mit lépne egy ilyen bíró vagy bíróság, ha Orbán Viktor számára kínos ügyről lenne szó; ha mondjuk, egy milliárdos áfaper, egy kormányhoz közeli vállalkozó, ne adj’ isten, Tiborcz István közbeszerzési pályázatának megítélése, a választások eredményét befolyásoló kifogás, esetleg egy, a kormány számára kínos közérdekűadat-igénylés megítélése a tét. Pontosan tudjuk, hogy mire számíthatunk egy önök által kinevezett bíró esetében ilyen döntésekben. Gulyás Gergely egyébként, a Miniszterelnökséget vezető miniszter, az első általa tartott kormányinfón el is mondta, hogy a felsőbíróság elnökét a parlament kétharmados többséggel választaná. Miután a játékszabályokat a Fidesz határozza meg, teljesen világos, hogy a szervezet élére nem egy hivatalban lévő bíró, hanem egy lojalitását már bizonyított kormánytisztviselő kerülhet. Nekünk ez legalábbis világos, de szerintem önöknek is világos ez. Egyetlenegy esetben lenne hihető az, hogy az új bíróság nem a Fidesz házi bírósága: ha a Kúria közigazgatási ügyszakos bíráit automatikusan átvenné ez az új bíróság, azaz nem kellene pályázni vagy bármilyen más módon szelektálni ezek között a bírák között. De amikor én ezen az úgynevezett tájékoztatáson megkérdeztem Trócsányi László minisztert, hogy automatikus lesz-e ezeknek a bíráknak az átvétele, vagy kell bármilyen módon pályázni, akkor azt mondta, hogy nem lesz automatikus, feláll egy bizottság, és majd valamiféle versenyvizsga fogja eldönteni azt, hogy kik folytathatják a munkát. Tisztelt Képviselőtársaim! De ez az egyik része, hogy önök politikai célokra akarják használni ezt az új Fidesz-bíróságot; más, ennél sokkal banálisabb oka is van ennek a létrehozásának: az, hogy maguk imádnak lopni, és ezt a szokásukat nem hajlandók feladni. Folytatni kívánják az uniós pénzek lenyúlását, és nem hajlandóak vizsgálni majd a közbeszerzéseket, vagy nyilvánvalóan, ha bármi probléma merül fel ezeknek az uniós közbeszerzéseknek a megszerzésénél, akkor majd kiosztják erre az új Fidesz-bíróság által alkalmazott új Fidesz-bíróra. De sem a politikai bosszút, tisztelt képviselőtársaim, sem az uniós közbeszerzések további lenyúlását, ellopását nem fogjuk hagyni, és végig fogjuk járni a megfelelő fórumokat annak érdekében, hogy ezt megakadályozzuk. Attól tartok, hogy ugyan eddig önök rendesen feszegették azért az Unió határait, de sem a maguk pártcsaládja, ahonnan éppen most akarják önöket kidobni, sem az egész Unió nem fogja ezt most már hagyni. Még egy utolsó dolog: ha már mindenáron farigcsálni akarják ezt a vattacukor Alaptörvényt, akkor a Párbeszéd nevében hadd adjak pár olyan hasznos tippet, amely valóban az egész magyarság érdekét szolgálná. Állítsák például vissza a kockázatközösségen alapuló társadalombiztosítást, amit önök kivettek az Alaptörvényből, azaz biztosítsák végre, hogy minden magyar ember hozzájuthat ingyen megfelelő minőségű egészségügyi ellátáshoz. [[13.10]] Önök ugyanis nem véletlenül vették ezt ki az Alaptörvényből, megkezdték az egészségügy privatizációját, a betegellátás szétverését, pont azért, hogy ezt leoszthassák aztán a saját haverjaiknak a magánellátásba, ahol majd mindenki fizethet, ha normális minőségű betegellátásra vágyik. Tegyék vissza a társadalombiztosítást az Alaptörvénybe, azt fogjuk tudni támogatni. Vagy éppen foglalják Alaptörvénybe a lakhatáshoz való jogot! Pontosan tudjuk azt, hogy 900 ezer éppen Trócsányi Lászlótól tudjuk, 900 ezer végrehajtási eljárás van folyamatban Magyarországon adósokkal szemben. Több százezren rettegnek attól ma Magyarországon, hogy kilakoltatják őket. Éppen tegnap mondtam el annak az asszonynak, a többgyermekes asszonynak a történetét, akinek egy rossz munkagép levágta a kezét, ezért elvesztette a munkáját, nem tudja fizetni a hitelét, és éppen most áll kilakoltatás előtt. Önök miért nem segítenek ezeknek az embereknek? Miért nem ebbe az irányba módosítják az Alaptörvényt? Vagy állítsák vissza éppen a fékek és ellensúlyok rendszerét, szabadítsák fel az Alkotmánybíróság, a NAV, az ÁSZ, az ügyészség vagy éppen a Magyar Nemzeti Bank intézményeit a saját fideszes pártkatonáiktól, azt fogjuk tudni támogatni. Vagy állítsák vissza az egyházak 2012 előtti státuszát, tegyenek egyenlőséget a családok között, vezessenek be egy igazságos és arányos választási rendszert, vagy éppen fejezzék be és szüntessék meg a hajléktalan emberek vagy más kiszolgáltatott társadalmi csoportok folyamatos üldözését és büntethetőségét. Ezeket az alaptörvény-módosításokat fogjuk tudni támogatni, tisztelt képviselőtársaim. Sokat és hosszan lehetne még sorolni azokat a módosításokat, amiket tudnánk támogatni. Ezt a jelenlegi, önök által benyújtott, aljas és hazug csomagot nem fogjuk tudni támogatni. Jó lenne, ha végre egyszer egy olyan Alaptörvényt is írnának, amit az emberekkel közösen alkotnak, és ami nem egypárti támogatottságot élvez, hanem a magyar emberek többségének támogatását is. Köszönöm."
4,u2015-10-05-19,Fidesz-KDNP,0.7080078125,2015-10-05,0.01349848136305809,"Köszönöm szépen a szót. Tisztelt Elnök Úr! Tisztelt Képviselő Asszony! Tisztelt Ház! Ehhez a munkájához a regionális nyelvek kapcsán, azt hiszem, hogy sok sikert kívánhatunk, hiszen Európa sokszínűségének megőrzése nekünk, magyaroknak azt is jelenti, hogy a határon túli magyarok számára a nyelvhasználat joga ugyanúgy legyen biztosított, mint bárki másnak Nyugat-Európában. Ha az európai polgárok valóban egyenjogúak, akkor ugyanaz a kulturális jog vagy akár területi autonómia is, vagy a saját anyanyelven történő ügyintézésnek a joga járhat ugyanúgy egy magyarnak is a magyar államhatárokon kívül, mint ahogy ez jár akár svéd, finn relációban, skót relációban vagy bárhol máshol. Ehhez, azt hiszem, mindnyájan sok sikert kívánunk önnek, és amennyiben lehet, nyilván segítünk is ebben. Ami az itthoni idegennyelv-tanulásnak a kérdéskörét illeti, amivel képviselő asszony is kezdte a napirend előtti felszólalását, mindenképpen olyan nyelvtanulást kívántunk a Nemzeti alaptanterv révén is és más módon is a köznevelésben megerősíteni, amelyik minőségi, hatékony és fenntartható, egy hosszú távon működő rendszert, amelyik egy színvonalas oktatás keretében színvonalas nyelvoktatással is párosul. Több rendelkezést hoztunk a nyelvoktatással kapcsolatban az elmúlt években, amelyekben képviselő asszonynak is nagy része volt. Egyrészről, ami a legfontosabb, a Nemzeti alaptantervben szerepelnek a legfőbb szabályok, hiszen ott valós nyelvi tevékenységet írunk elő, autentikus szövegeknek az ismeretét határozza meg a Nemzeti alaptanterv. Igyekeztünk optimalizálni a korosztályhoz és a tanult nyelv óraszámához azokat a követelményeket, amelyeket a diákokkal szemben támasztunk. Fontosnak tartottuk a differenciált oktatás bevezetését, illetőleg a kommunikatív kompetenciáknak a javítását, hiszen sokszor korábban sokaknak volt rossz élményük, akár már a rendszerváltás után is arról, hogy a nyelvoktatás ugyanolyan frontális módon történik, mint minden másnak az oktatása. A diákok kevésbé lettek belevonva, kevésbé lettek a beszédkészségük által is fejlesztve, inkább csak az idegen nyelvű szavaknak a megtanulása, bemagolása vagy a nyelvi szabályoknak a bebiflázása volt a tananyag része. Nyilván ennek az is oka volt, hogy sokáig óriási hiány volt idegennyelv-tanárokból, mármint nyugat-európai nyelveket beszélő nyelvtanárokból. Ma már ez szerencsére javuló, messze jobb ahhoz képest, mint volt a rendszerváltás után, de ezeket a készségeket, a kommunikatív készségeket olyan szituációba helyezve a fiatalokat, amelyben a nyelvi készségüket használniuk kell, és ami nyilván sikerélményt is ad nekik, továbbra is fontos egyre bővítenünk. 2012-ben hozta meg a kormány azt a döntését, amellyel az elsőnek oktatható idegen nyelveknek a körét szabályozta, ez az angol, a német, a francia és a kínai lett. Ez a négy nyelv, amelyik elsősorban használandó és először a diákoknak ezt kell megtanulni. A nyelvoktatás folyamatossága fontos, ön utalt itt olyan esetekre, amikor esetleg ez nem valósult meg. Maga a szabályozás egyértelművé teszi, hogy első idegen nyelvként e közül a négy nyelv közül kell választani kinek-kinek egyet-egyet, nyilván a szüleivel közösen, és amikor az alapfokú intézményből középfokú intézménybe lép át, akkor természetesen ennek az első idegen nyelvnek a tanítását folyamatosan biztosítani kell. Tehát elvileg nem akadhat meg ez a folyamat. Ha valaki elkezdi az egyik nyelvben, akkor tudnia kell folytatni a középiskolában is ennek a nyelvnek a tanulását. Hogy ott második nyelvként mit tanul, abban viszont az iskolának, az intézménynek nyilván a szülőkkel közösen szabad döntési lehetősége van, hogy a fennálló kapacitások függvényében milyen nyelvet választanak. Az első idegen nyelvet legkésőbb az általános iskola negyedik évfolyamán el kell kezdeni tanulni, a második idegen nyelv pedig a 7. évfolyamtól kezdhető meg. De általában azt mondhatjuk, hogy 9. évfolyamtól kezdik el a második nyelvet tanítani, régen ezt, ugye, úgy hívtuk, hogy középiskola első évfolyama. A gimnáziumokban legalább két idegen nyelvet kell tanítani, a szakközépiskolában egy idegen nyelvet kötelező, egy második pedig javasolt, míg a szakiskolákban egy idegen nyelv oktatása a kötelező. Az előbb is említett nyelvtanárhiányt azzal próbáljuk megelőzni, hogy kétszakos pedagógusok képzésével bővebbé válhat a nyelvi kínálat a diákok számára. Ha megnézzük, hogy mennyi időt fordítunk nyelvoktatásra a köznevelés rendszerében, akkor azt látjuk, hogy körülbelül ezer tanórát meghaladó ez az óraszám. Ez magas, ha az európai uniós átlagokat összehasonlítjuk, egyes országok átlagszámait, ahhoz képest is ez egy jelentős óraszám, úgyhogy nem az óraszám bővítése kell hogy legyen Magyarországon a fő irány, az elegendő, hanem az órák minőségének a javítása, a hatékonyságnövelés, információs és kommunikációs technológiáknak a használata vagy akár nyári képzéseknek a bevezetése, amelyhez szintén lehet segítséget nyújtani. Már csak azért is, mert 2020-ra felvételi követelménnyé válik a középfokú nyelvtudás. Már most is, idéntől kezdve 6. és 8. évfolyamon A1-es és A2-es elvárttudásszint-felmérések lesznek. Köszönöm szépen. [[Taps a kormánypártok soraiból.]]"
4,u2019-10-21-21,Fidesz-KDNP,0.68359375,2019-10-21,0.9860456585884094,"Szeretnék. Köszönöm szépen, elnök úr. Csak azt tudom továbbra is vállalni itt a tisztelt Ház előtt, hogy a kormány tagjai semmilyen provokációnak nem fognak felülni, és a legképtelenebb ellenzéki felvetéseket is megpróbáljuk komolyan venni, én is ezt fogom most tenni.Először is: szeretném megismételni, hogy a magam részéről nemcsak a kormánypárt mellett szavazóknak, hanem az ellenzék mellett szavazó választópolgároknak is szeretném megköszönni, hogy részt vettek a választásokon, elmondták a véleményüket, és a legjobb tudásuk szerint megválasztották a szerintük alkalmas képviselőket és polgármestereket. Ami a jobbikos hozzászólást illeti, én szeretném a magyar emberek nevében visszautasítani, hogy jobbágynak nevezze őket. Magyarországon állampolgárok élnek, szabad magyarok élnek, és nem tűrjük el, hogy önök jobbágynak nevezzék a magyar állampolgárokat. [[Taps a kormánypártok soraiban.]] Amilyen az adjonisten, olyan a fogadjisten: szeretném világossá tenni, hogy kereszténységből és erkölcsi kioktatásból, bár jó tanácsokra mindig szükségünk van, kisnyilasoktól ilyeneket nem fogadunk el. [[Moraj a Jobbik soraiban. Taps a kormánypártok soraiban. Közbekiáltás a kormánypártok soraiból: Bravó!]] A Jobbik mégiscsak az a párt, amelyiknek a képviselője a holokauszt áldozatainak cipőjébe beleköpött, erről fotót készített, kirakta, és egész ország-világ előtt dicsekedett vele. Nem tudunk önöktől erkölcsi kioktatást elfogadni. [[Dr. Vadai Ágnes: Mi se kérünk onnan!]] Ami a nem szabad sajtót illeti, ott örülnék, ha ezt a gyermeteg megközelítést esetleg átadnák egy modernebb megközelítésnek, mert a világon mindenki látja, hogy a szociális média világában a sajtószabadság korlátozhatatlan. Sokkal inkább ebből fakadnak kérdések, amelyekkel foglalkoznunk kell. [[Dr. Vadai Ágnes: De van egy olyan… Arató Gergely közbeszólása.]] A modern világ problémái nem a sajtószabadság hiányából fakadnak, hanem a teljesen korlátlan sajtószabadsággal való együttélés képességéből és azoknak a problémáiból, úgyhogy én nevetségesnek tartom a XXI. században a szabad sajtót hiányolni olyan országokban, ahol egyébként a szociális média mindenki számára nemcsak hogy olvasható, hanem alakítható, írható és formálható. [[Folyamatos közbeszólások az ellenzék padsoraiból.]] Nevetségesnek tartom ezért az erre vonatkozó felvetéseket. Ezek után szeretnék röviden arról is beszélni, hogy van-e valami okunk erkölcsi megközelítésre, és ha igen, miféle a szíriai háború esetében. [[Tordai Bence: Nektek lehetőségetek sincs!]] Azt szeretném mindenkinek tanácsolni, miután egy komoly kérdésről van szó, hogy komolyan közelítsen hozzá, és az illúziókat szorítsa háttérbe. Mi történt? Az történt, hogy a legnagyobb NATO-szövetségesünk, az Egyesült Államok kivonult egy területről, oda a NATO egy másik tagállama bevonult, majd ezek után az Egyesült Államok a bevonult másik állammal tűzszünetet kötött, és elfogadták a kialakult helyzetet. [[Dr. Vadai Ágnes: Csak közben ártatlanokat öltek meg! Arató Gergely: Szégyen!]] Magyarországnak kell szembesülnie morális problémákkal ezzel kapcsolatban? [[Arató Gergely: Gyilkosokat védett! Az elnök csenget.]] Azt javaslom, hogy ezt gondolják át. [[Szabó Timea: … történik?]] Ezek után foglalkozzunk azzal a kérdéssel, hogy van-e valami nemzeti érdek, ami a szíriai konfliktushoz kötődik. Én szeretném világossá tenni, hogy van. [[Dr. Vadai Ágnes: Na, mi?]] Az a helyzet, hogy Magyarország, illetve az Európai Unió két lehetőség előtt áll. Az egyik: a Törökországban lévő több mint 3 millió szíriait visszavisszük Szíriába, ott számukra élhető körülményeket teremtünk, és Törökország a 3 millió szír előtt Szíria felé nyitja meg a kapukat. [[Szabó Timea: És ezért ölitek a kurdokat?]] A másik lehetőség… [[Dr. Vadai Ágnes: … ezen az áron?]] Ezt beszéljék meg az amerikaiakkal! [[Dr. Vadai Ágnes: Nem, ezt a miniszterelnökkel kell megbeszélni!]]"
4,u2016-03-21-67,Fidesz-KDNP,0.654296875,2016-03-21,0.9883998036384583,"Köszönöm szépen. Igen tisztelt Elnök Úr! Tisztelt Képviselőtársaim! Először is nagyra értékelem képviselőtársunk aktivitását, aki oroszul is nyílván beszél, illetve ért, hogy az orosz híreket is folyamatosan naprakészen követi. [[Dr. Szél Bernadett: Ta­nultam az iskolában. Közbeszólás az MSZP sorai­ból: Több nyelven tud.]] Ez tiszteletre méltó, hogy valaki ennyi témakörben jártas, és ilyen sok nyelven beszél, ami valóban nagy dolog. Ha megengedi, képviselő asszony, akkor azzal kezdeném, hogy ön folyamatosan kampányol az orosz technológiával megvalósuló magyar atomerőmű ellen, de nem az oroszok ellen kampányol, hanem Paks I. ellen. [[12.40]] Ebben az országban harminc éve működik orosz technológiával mindennap egy atomerőmű, amely az összes magyar áramforrás és áramszükséglet 40 százalékát biztosítja. Képviselő Asszony! A következő atomerőmű ugyanolyan jól fog működni orosz technológiával, mint ez a mostani. A Paks I. atomerőmű, amelyben több ezer magyar ember dolgozik oroszok közreműködésével és orosz szakmai tanácsadás mellett, az elmúlt esztendőkben a legszigorúbb biztonsági követelményeknek megfelelő atomerőmű volt. Mi a baja önnek, képviselő asszony, azoknak az embereknek a munkájával, akik ott dolgoznak, Paks I.-en? [[Dr. Szél Bernadett: Paks II….]] Azt szeretném megkérdezni, hogy mi a baja ezzel a technológiával, ami 40 százalékban garantálja az olcsó áramot Magyarország számára. Nem értem, hogy miért folytat kampányt 6-7 ezer ember napi munkájával szemben! [[Dr. Szél Bernadett: Miről beszél?]] Képviselő Asszony! Azt is elmondtuk önnek, már nagyon sokszor, nagyon egyértelműen, hogy mi fix áron kötöttük meg ezt a szerződést, fix műszaki tartalommal, és ebben egy a legfontosabb pont, ez pedig az, hogy minden nemzetközi, európai uniós és hazai biztonsági előírásnak meg kell felelni. Kulcsrakészen és fix tartalommal fogjuk megkapni, ami azt jelenti, hogy minden nemzetközi biztonsági követelménynek megfelel. Képviselő Asszony! Arra is felhívom a figyelmét, hogy tavaly - bizonyára nem vette észre - az Európai Bizottság műszaki notifikációja jóváhagyta a Paksi Atomerőmű kapacitásfenntartását. Ennél többet nem tudok válaszolni. [[Taps a kormányzó pártok padsoraiból.]]"
4,u2020-10-05-15,Fidesz-KDNP,-1.0,2020-10-05,0.9819107055664062,"Köszönöm a szót, elnök úr. Tisztelt Képviselő Úr! Tisztelt Ház! Rossz hírem van az ön számára, önök egyre kevesebben lesznek ebben a harcban, mert épp a legutóbbi elnökválasztás előtt a tagságnak egy jó részét kizárták, hogy ön és a társa nyerhessék meg az elnökválasztást. [[Derültség a kormánypárti sorokban.]] Kicsit érdekes, hogy ezek után jogállamisági kérdésekről nyilatkozik, amikor a saját szervezetükön belül is megkérdőjelezhetők azok a jelenségek, amelyek vannak. [[Derültség és taps a kormánypártok soraiban.]] De hogy rátérjünk arra is, ami a mondandója lényegét alkotta: jogállamisági jelentés. Olvassák el a lisszaboni szerződést, mutassák meg nekem azt a passzust, amely szerint a Bizottságnak van olyan jogköre, mint a luxembourgi bíróságnak, hogy jogi szempontból minősítheti valamely tagállamnak bármilyen jogszabályát vagy bármilyen intézkedését! Kérem, hogy küldjék ezt majd el a részemre. Gyakorlatilag egy olyan zsarolóeszközzel állunk szemben, amikor erről a bizottsági jogállamisági jelentésről beszélünk, ahol azokat az ügyeket, amelyeket nem sikerül jogi úton, jogi keretek, jogállami keretek között rendezni, politikai jelentés formájában, jogi köntösben jelenítik meg, s ez már 2010 óta így van. 2010 óta, amióta a balliberális többség által uralt Európai Bizottság, az Európai Unió Parlamentje gyakorlatilag nem viseli el, hogy ebben az országban ki tudtunk jönni a kötelezettségszegési eljárás alól, hogy különadókkal be tudtuk vonni a közteherviselésbe a multinacionális cégeket, hogy rezsicsökkentéssel meg tudtuk védeni a legelesettebb rétegeket, amelyeket egyébként a baloldalnak is illene időnként megvédeni és nem áremelésekkel sújtania, valamint sikerült rendbe tennünk azokat a jogi kereteket, amelyek hihetővé teszik azt, hogy Magyarország meg tudja védeni ma a határait a migránsinvázióval szemben, amit egyébként a schengeni szerződés is előír. Gyakorlatilag egy olyan játéknak lettünk a részesei, ahol mi tartottuk be a szabályokat, és a hátunk mögött folyamatosan mindenki mást játszott, részben az önök felbujtására, bár az önök szerepét azért nem értékelem túl, mert a teljesítményük idehaza látszik elsősorban. De gyakorlatilag van egy ilyen nemzetközi nyomás, amelyet részben az a fajta liberális vagy baloldali ideológia, amit kész nemzetközi hálózat a Nyílt Társadalom Alapítványokon keresztül képvisel, amelynek a szerepét a jogállamiság szempontjából igenis meg kellene vizsgálni, hogy egy amerikai milliárdos ki-be mászkál az európai biztosok irodáiba; gyakorlatilag ezt követően az itteni szervezetei megkapják a Bizottságtól azokat a finanszírozási forrásokat, amelyekből jól fizetett zsoldosaikkal legyártják azokat a háttéranyagokat, amelyeket benyújtanak egy jogállamisági jelentéshez a Bizottságnál. Majd ez megjelenik egy hivatalos formában, és attól eltekintve, hogy Magyarország ezekre megadta a kellő választ, amire nem hajlandók reagálni, és gyakorlatilag egy kórusként üvöltenek ebben a történetben, ahol az EP alelnöke legutóbb azt engedte meg magának, hogy Magyarországot és Lengyelországot akarta kiéheztetni, ami mondom, egy német szájából kicsit furcsán hangzik, amikor lengyeleket akar éheztetni. Szerintem egy ilyen kijelentés után normál esetben gyakorlatilag egy német képviselőnek le kellene mondania, függetlenül attól, hogy az EP alelnöke és szociáldemokratae vagy sem, és milyen többség áll mögötte. Tehát ezek tarthatatlan, minősíthetetlen dolgok. S önök ezeken lovagolva próbálják itt, Magyarországon ezt a jogállamisági ügyet elővenni. Ugyanakkor, ha megnézzük a többi tagállamot, bár nem divat a részünkről mutogatni a többi tagállam különböző anomáliáira, de sajnos most már eljutottunk tíz év után oda, hogy ezekre is rákényszerülünk, hogy a jogállamiság barátai, mondjuk, hogyan viselkednek, és miért nincs meg ez a jelentésekben. Legutóbb: egy szlovák állampolgár évekkel ezelőtt meghalt egy brutális rendőri intézkedés következtében Belgiumban, és elégtelenül vizsgálták ki az ügyet, szó nincs róla a jelentésben. Az a rendőrségi vezető egyébként, aki akkor ezt a vizsgálatot folytatta, ma az Europol vezetője. De folytathatnám a sort, amilyen ügyeket elővesznek a jogállamisági jelentésben, amiket mondjuk, ’14 előtt lezártunk a Bizottsággal folytatott egyeztetések során. Épp a minap idéztem, ez olyan, mintha Jourová biztos asszonynak felidéznénk azt, hogy 2006-ban korrupciós vádakkal letartóztatták a prágai repülőtéren, és csak azért engedték szabadon, mert az a titkos lehallgatású telefonbeszélgetés, amit az ügyészség benyújtott, a bíróság szerint elégtelen volt. Vagy mondhatnánk a belga biztos esetét, aki ellen szintén korrupciós vádak miatt folyt eljárás, majd a biztosi meghallgatása során ejtették ellene a vádakat, és gyorsan kinevezték. Kik ezek, ha nem fogott emberek? Kik ezek, akik nem azt mondják, amit elvárnak tőlük, akiket a baloldali sajtó bármikor öt perc alatt kinyír, ellehetetlenít, és gyakorlatilag azt kell mondaniuk, amit önök elvárnak tőlük? Szégyelljék magukat! Köszönöm. [[Taps a kormánypártok soraiban.]]"
4,u2021-05-27-21,Fidesz-KDNP,-1.0,2021-05-27,0.07551970332860947,"Köszönöm, elnök úr. Varga képviselő úrnak mondanám, hogy azok a bűnözők, akiket elítéltek büntetőügyekben; Czeglédy Csaba ilyen. Nem a mostani ügyéről beszélek. Czeglédy Csabáról kimondta a bíróság, hogy elítélt adóbűnözőnek lehet hívni, mert ő egy adóbűnöző. Lehet, hogy önt erről nem tájékoztatták az Apró-villában, tisztelt képviselő úr, és nem tájékoztatták azokat a polgármestereket sem, akik a veszélyhelyzet idején, kihasználva az egyszemélyes döntéshozatalt, több tíz millió forintokkal tömték ki Czeglédy Csabát különböző megbízásokkal. Czeglédy Csaba egy bűnöző. Ön ne hívjon bennünket bűnözőnek, mert nekünk nincsen elítélt büntetőügyünk, sem folyamatban lévő, őt viszont elítélték. [[Z. Kárpát Dániel: Voldemort!]] Tehát ha valakit bűnözőnek akar hívni, azt a saját pártja környékén keresgélje, és ne bennünket oktasson ki ebből, mert azt lehet hívni bűnözőnek, akiről a bíróság kimondta, hogy bűnöző. Márpedig Czeglédy Csabáról kimondta, ez ilyen egyszerű. Z. Kárpát képviselőtársamnak mondanám, igen, a régiós országok mind huszon-egynéhány százalékot produkáltak, egyik se érte el a 24 százalékot, csak mi. Erre mondom, hogy a legmagasabb adat. Ilyen egyszerű! Nem azt mondtam, hogy toronymagasan vezetünk, nem azt mondtam, hogy ez a világ legjobb eredménye, azt mondtam, hogy az Európai Unióban a 24 százalékot senki nem érte el, csak Magyarország. Szerintem ez jó hír. Ha önnek ez rossz hír, akkor sajnálom. Köszönöm szépen. [[Z. Kárpát Dániel közbeszól. Taps a kormánypártok soraiban.]]"
4,u2018-06-26-15,Fidesz-KDNP,-1.0,2018-06-26,0.04425648972392082,"Ezek szerint ön is tudja, hogy mire gondolunk, tisztelt képviselő úr, és direkt mondta.Tisztelt Képviselő Úr! Az ön felszólalása egyvalamire biztosan példa: hogy lehet megsérteni és sértegetni rengeteg embert Magyarországon. Ön a saját felszólalásával megsértett 1,2 millió magyar diákot; az összes magyar diákot, mert olyan lenézően beszélt róluk, és a teljesítményüket annyira semmibe vette, hogy az hihetetlen negatív iskolapélda. Ön megsértett 177 ezer magyar pedagógust, mert azt mondta, hogy nem ér semmit a munkájuk. Ön megsértett többmegyényi magyar embert, mert azt mondta, hogy több megyében azok a magyar emberek, akik ott élnek, gettósodtak és lemondott róluk. [[Dúró Dóra: Ilyet nem mondott.]] Ön megsértette a teljes magyar cigányságot, amit a teljes parlament nevében elutasítunk, tisztelt képviselő úr, mert ez elfogadhatatlan a magyar parlamentben. [[Taps a kormánypárti padsorokban.]] [[8.40]] Az, hogy a Jobbiknak identitásproblémái vannak, és egyik programjukban azt írják, hogy az integrált oktatás a legszörnyűbb dolog, ami történhet, a másik programjukban, legutóbb meg már azt írják, hogy ki kell próbálni, hogy jóe az integrált oktatás, ez az önök belső problémája, hogy azt se tudják, hogy melyik irányba viszik a saját pártjukat; úgy látjuk, hogy most kettő irányba viszik. De elfogadhatatlan, hogy ezért ön itt 2018-ban megyéket, pedagógusokat, gyerekeket, cigányokat és mindenki mást sért, aki éppen önnel szembejön! Erre nem lehet Magyarországot, egy országot építeni úgy, hogy egyébként amikor pedig az ön korábbi pártelnökét, jobbikos egykori frakcióvezetőjét, Vona Gábort meg azzal szembesítik, hogy a saját oktatáspolitikusuk, aki a saját programjukat kidolgozta a nevelés kapcsán, egyébként egy gyermekbántalmazási ügybe keveredett, akkor meg azt mondja, hogy nem számít, hogy korábban mit csinált. Hogy lehet így az egész oktatásügyhöz viszonyulni, tisztelt képviselő úr?! [[Ander Balázs: 20 százalék korai iskolaelhagyó Kelet-Magyarországon!]] Ami konkrétan azt illeti, hogy ön arról beszélt, hogy érdemese az oktatásügybe fektetni: tisztelt képviselő úr, ha megszavazta volna a költségvetéseket, amelyben növeltük az oktatásra fordított kiadásokat, akkor valamelyest hihetnénk önnek. Hiszen míg 2010-ben [[Arató Gergely: Ne viccelj már!]] 1572 milliárd forintot fordított Magyarország oktatásra, most, idén már több mint 2000 milliárd forintot fordítunk, 38 százalékkal költünk többet a diákokra, a tanárokra [[Arató Gergely közbeszól.]] a nevelésre, Magyarország jövőjére, mint amennyit 2010-ben fordítottak erre. [[Dr. Varga-Damm Andrea: És nincs eredménye! Az elnök csenget.]] Ha megnézi, hogy az Európai Unió országaiban a nemzeti össztermékhez arányosan mennyit fordítanak oktatásra, azt látja, hogy ez 4,9 százalék, a GDP 4,9 százaléka fordítódik oktatásra. Magyarországon ez 5,2 százalék. [[Dr. Varga-Damm Andrea: És nincs haszna!]] Magasabb Magyarországon az oktatásra fordított, nemzeti össztermékhez viszonyított költségvetési tétel arányaiban, mint más európai uniós országokban, pontosan azért, mert egy nagyon nagy lemaradást kell behozni. [[Dr. Harangozó Tamás: Kilencedik éve kormányoztok!]] Mert emlékszünk arra az időszakra, amikor Magyarországon több mint 300 helyen iskolát zártak be [[Közbeszólások a Jobbik soraiból. Az elnök csenget.]] , emlékszünk arra, amikor pedagógusoktól egyhavi bért vettek el, ezt kellett nekünk kompenzálni, és így kellett vonzóvá tennünk a pedagóguspályát. Az, hogy 50 százalékkal növeltük a pedagógusoknak a bérét, pontosan azt is hozta magával, hogy 30-50 százalékkal emelkedett a pedagóguspályára jelentkezők száma nem hétezren, hanem tízezren kerülhetnek pedagóguspályára; nem 10 ezren, hanem 13 ezren jelentkeznek. Ez azt jelenti, hogy szélesebb merítésből [[Arató Gergely és dr. Varga-Damm Andrea közbeszól.]] , jobb képességű fiatalok tudnak bekerülni az egyetemre, ott Klebelsberg-ösztöndíjban tudnak részesülni, ami azt jelenti, hogy pontosan azokon a részein az országnak és pont olyan szakokon képzünk tanárokat, ahol és amiben a legnagyobb hiány van. Több milliárd forintot költöttünk erre a Klebelsberg-ösztöndíj keretében, 2,5 milliárd forintot, összesen 2100 élő szerződésünk van olyan tanárokkal, akik azt vállalják, hogy a legnehezebb helyzetben lévő iskolákban fognak tudni segíteni, és évente 400-zal nő azoknak a pedagógusjelölteknek a száma, akik ezekre a helyekre belépnek. Így próbálunk valójában segíteni, több pénzből, vonzóbb iskolarendszer mellett, arról nem is beszélve, hogy az elmúlt évek legnagyobb iskolafejlesztési programját indítottuk el, hiszen egyrészről 80 milliárd forintot, másrészről 30 milliárd forintot tudunk fordítani iskolák felújítására, fejlesztésére. Ez azt jelenti, hogy minden negyedik magyar diáknak az iskoláját tudjuk fejleszteni, hogy szebb, modernebb, korszerűbb legyen az az iskolaépület [[Dr. Varga-Damm Andrea közbeszól.]] , amelyben ezek a diákok az iskolaéveiket eltöltik. Az is fontos, tisztelt képviselő úr, hogy nem a piaci szemlélet és nem a piaci tankönyvgyárak azok, amelyek nyerészkednek már a magyar gyerekeken, hanem igyekszünk az állami tankönyvfejlesztési rendszerben a legmodernebb tankönyveket ingyenesen minden diák számára biztosítani, hiszen több mint egymillió diák ingyenesen kap tankönyvet. Szintén fontos, hogy hároméves kortól minden gyerek számára kötelező az óvodáztatás. [[Arató Gergely: Csak nincsen hely!]] Ha ön őszintén beszélne felzárkózásról, és nem cigányozni akarna [[Ander Balázs: Nem cigányoztam...]] hanem egészen egyszerűen segíteni akarna azokon az embereken, azokon a hároméves korú gyerekeken, akik nehéz helyzetben lévő családba születnek, akkor azt támogatná, hogy milyen jó, hogy hároméves kortól óvodában vannak a gyerekek, és az a hátrány, amit esetleg otthon elszenvednek, kompenzálódik az óvodában már hároméves kortól, és nem csak hatéves kortól az iskolában. Köszönöm szépen. [[Taps a kormánypártok soraiban. Ander Balázs: …szövegértésből elégtelen!]]"
4,u2015-10-21-58,Opposition,0.68896484375,2015-10-21,0.05441619083285332,"Köszönöm szépen, elnök úr. Rövid leszek, ugyanis csupán egy dologra, egy gondolatkörre szeretnék reagálni, amit Répássy képviselőtársam elmondott. Én nagyon örülök annak, hogy képviselő úr azokat az eredményeket, amelyek valóban odavezettek, hogy 2015-ben az OBT teljes jogú tagja lett a nemzetközi testületnek, nemzetközi szervezetnek, sokra értékeli. Megmondom őszintén, hogy én ezt az egyik legnagyobb dicséretnek veszem öntől a mi irányunkba, illetve a Velencei Bizottság irányába, ugyanis nyilvánvalóan nem kerülte el a figyelmét - tudom, hiszen együtt csináltuk végig e tekintetben az elmúlt négy-öt évet -, milyen folyamat vezetett oda, hogy a kezdeti koncepcióból a mostani, egyébként mára általam is azt állított, hogy jogállami bírósági igazgatási rendszer kialakult. Én a mai napig - ahogy Schiffer képviselő úr is elmondta a felszólalásában - azt tudom mondani, hogy lényegesen szerencsésebbnek tartottam volna azt, ha nem szétverjük az OIT rendszerét, hanem bizonyos korrekciókat hajtunk rajta végre. Nem tetszik önmagában az, hogy hivatalnak neveznek egy bíróságok igazgatását ellátó intézményt, meglátásom szerint sokkal szerencsésebb a „tanács” megnevezés, és sorolhatnám még ezeket a példákat. De egyet mondok: önök mindig kiemelik és a rendszer nagy érdemének tekintik - ma is többször hallottam kormánypárti képviselőktől -, hogy az OBT jóváhagyása nélkül az OBH elnöke, illetve a Kúria elnöke nem térhet el a rangsortól. Volt államtitkár úr, nem volt ez így az eredeti koncepciójukban, ott egy korlátlan kinevezési jogot kapott az OBH elnöke és a Kúria elnöke! Az, hogy ez megváltozott, azt gondolom, részben az ellenzéki erőfeszítéseknek és a Velencei Bizottság, illetve az Európai Bizottság kintről jövő, egyébként e tekintetben áldásos nyomásának tekinthetően alakult így. De ugyanígy az ügyáthelyezés gyakorlata és a bírói kényszernyugdíjazás kérdései is. Magyarán szólva, egy borzasztóan hosszú út vezetett oda, hogy az önök eredeti koncepciójától eltérően mára egy valóban jogállami modell jöhetett létre. Van egy-két kisebb gikszer vagy probléma - de e tekintetben azt tudom mondani, hogy melyik államban nincs -, amelyeken énszerintem változtatni volna szükséges. Az előző napirendnél szóltam is ilyenről. Én csak egyet szeretnék tudatosítani, amikor tárgyaljuk ezt a témát: mindez nem az önök érdeme. Önök azért, hogy ez a rendszer ilyenné alakuljon, illetve úgy tudom fogalmazni, azért, hogy nehogy ilyenné alakuljon, mindent megtettek. Mindent megtettek! Betartottak a nemzetközi fórumokon, az ellenzéki javaslatokat elvetették. [[12.00]] Magyarán szólva: ahhoz, hogy ez az eredmény született, hogy most már teljes jogú tagok vagyunk a testületben, illetve ahhoz, hogy ma már, azt gondolom, mindenki által jogállaminak tartott vagy jogállaminak elismert bírósági igazgatási rendszer működik, na, ehhez köze nincs a Fidesz-kormánynak, mert amit önök létrehoztak, létre akartak hozni és hatályban tartani, az nem erről szólt. Én ezt csak azért szerettem volna most itt az asztalra tenni, mielőtt még a saját érdemüknek könyvelik el azt, hogy a bírósági igazgatási rendszert ma már nemcsak hazánkban, hanem külföldön is jogállaminak tekintik. Köszönöm szépen."
4,u2020-06-03-105,Opposition,0.473876953125,2020-06-03,0.05431599169969559,"Nagyon szépen köszönöm. Tisztelt Elnök Úr! Tisztelt Ház! Tisztelt Képviselőtársaim! Örültem Hargitai képviselőtársam hozzászólásának, hiszen a jancsiszegtől a repülőgépig minden volt benne, ami lehetőséget ad a mi számunkra is, hogy több témát is megvitassunk itt az általános vita kapcsán. Egyébként ez magára a törvényjavaslatra is vonatkozik, hogy abban is aztán mindenféle van, ami odatartozik, meg ami nem, szintén. De hát akkor menjünk sorba, hogyha ezt a lehetőséget biztosította a számunkra KDNP-s képviselőtársam vezérszónoki hozzászólásában!Ön arról beszélt, hogy nekünk az volt a gondunk, hogy nem volt egy fix határidő ebben a törvényben, és hogy mi mennyire meglepődtünk azon, hogy ezt a kormány most mégis vissza akarja vonni. Nagyon érdekes, és mosolyogtam egy kicsit magamban, mert én pont ezt gondoltam magukról, hogy szerintem maguk voltak a legjobban meglepődve, amikor a kormány bejelentette, hogy vissza akarja ezt vonni. Mert én itt hallottam, és emlékszem még a vitára, amikor a képviselőtársaink a folyosó túloldalán arról beszéltek, hogy értsük meg, hát nem tudunk bejönni a parlamentbe, mindenki beteg lesz, egyszerűen nem fog működni a parlament, és azért kell ez a felhatalmazás. Majd utána kaptak egy csomó kritikát külföldön és itthon is, ez igaz, ezek után önök hirtelen rájöttek arra, hogy mégis tud működni a parlament, olyannyira, hogy Szijjártó Péter miniszter minden egyes ülésre eljött, és ő személyesen beszélt, sőt még a bizottsági ülések mindegyikére eljött a Külügyi bizottságba, csak hogy mutassa, hogy lám, mégis működik és tud működni a magyar parlament. Kicsit így visszagondolva, akkor az ember mégis egy picit úgy érzi, hogy lehet, hogy ez működött volna másképpen is. De ha azt mondjuk, hogy nem működött volna másképpen, és nagyon kellett ez a felhatalmazási törvény, akkor az élet végül is azt bizonyította, amit az ellenzék mondott, tisztelt képviselőtársam, hogy legyen ebben egy 90 napos határidő. Hát, kérem, nem töltötték ki a 90 napot, hál’ istennek! Akkor ezek szerint nyugodtan bele lehetett volna írni a 90 napot, semmi nem történt volna, ha esetleg ne adj’ isten, még meg kellett volna hosszabbítani, akkor még meg lehetett volna hosszabbítani. De én azt gondolom, nem mi voltunk meglepődve ezen leginkább, hanem önök meg a brüsszeliek, akik várták Brüsszelbe a miniszterelnököt, hogy védje a nemzeti érdeket, aztán ehelyett inkább elment Szerbiába, ahol nem kellett védeni a magyar nemzeti érdeket. A másik, hogy azt mondja, hogy micsoda nagy sikerű történet ez, mindenki mennyi támogatást kap. Jobbikos képviselőtársam említette csak egy példát hadd mondjak , hogy hogy van az, hogy a bankoknak visszaadják azt, amit be kell hogy fizessenek, a magyar kis- és középvállalkozók meg csak hitelt tudnak felvenni, amit vissza kell hogy fizessenek. [[14.30]] Maguk állandóan arról beszélnek, hogy önök a bankoknak hogy odavágnak, hogy maguk mennyire képviselik a kis- és középvállalkozókat meg a magyar családokat, meg a nem tudom, kicsodákat. Kérem, akkor miért a bankoknak adják vissza azt a pénzt, amit most elkérnek tőlük adóként, és miért kényszerítik a magyar mikro- és kisvállalkozókat abba, hogy hitelt vegyenek fel, amit utána persze vissza kell fizetniük? Aztán beszélt arról, hogy önök semmilyen módon nem nyúlnak a hitelhez, mert ezt a szocialisták csinálták, meg mindig van pénz, ahova lehet nyúlni, de nem verik adósságba az országot. Hát, képviselőtársam, magyarázza már meg nekem, hogy akkor a Budapest-Belgrád vasútvonal mi a csudából épül! Mondja már meg nekem, miből épül az?! Magyar költségvetési forrásból? Nem! Kínai hitelből. Kínai hitelből működik! A Paksi Atomerőmű építése orosz hitelből épül. Igen, igaz, önök nem az IMF-hez mentek, egy sokkal jobb szervezethez mentek: a Kínai Kommunista Párthoz; meg még egy jobb szervezethez: Putyinhoz. Hát, tényleg, ez sokkal nagyobb szuverenitást ad az országnak, sokkal nagyobb mozgásteret ad, mintha az IMF-hez fordulnánk vagy az Európai Unióhoz fordulnánk. Már csak azért is, mert ott tagok vagyunk például, és számít a véleményünk, Kínában meg mehetünk előszobázni, meg Putyinhoz is mehetünk előszobázni. Természetesen, képviselő úr, ők sem azért adják a hitelt, mert ez egy karitatív szervezet. Nem is várjuk el tőlük. Az ő szempontjukból teljesen rendben van az, amit tesznek. Geopolitikai célokat szolgálnak, érdekszféra-bővítést szolgálnak, saját kereskedelmi érdeket szolgálnak. Tehát azt pontosan értem, hogy kínai, orosz szempontból miért helyes egy ilyen döntés. De kérem, magyar nemzeti szuverenitást hirdető kormány részéről két országba ilyen módon elkötelezni a magyar adófizetőket, hogy az egyiknél 2400 éves megtérülés van, a másiknál meg a csuda sem tudja, hogy egyáltalán valaha vane valamilyen megtérülése, és ön arról beszél, hogy nem vesz fel a magyar kormány hitelt! Azon csodálkozom, hogy nem szakad ránk a Parlament teteje. Hát, dehogynem! Most olvastam a költségvetési átcsoportosításban, hogy 80 milliárd forintot adunk a Budapest-Belgrád vasútvonalra; újabb 80-at, már korábban is adtak. Tudja, mennyit adunk a bértámogatásra? Ugyanennyit, 80 milliárdot. Tehát amikor maguk arról beszélnek, hogy történelmi, a legnagyobb, a valaha volt, soha nem látott, akkor, kérem, önök egy projektre 80 milliárdot adnak, ahol egyébként Mészáros Lőrinc lesz a fővállalkozó, míg a teljes bértámogatásra adnak 80 milliárdot. Ugyanannyit! Hát, ha az 800 milliárd lenne, akkor mondhatnák, hogy ez történelmi, soha nem látott. Azt is mai hírként olvastam, hogy Mészáros Lőrinc 11 milliárd forint osztalékot vett ki a cégéből. Képviselő úr, 11 milliárd forintot! Hozzáteszem, nem olyan bonyolult, mert rögtön kapott 18 milliárd támogatást is. Értem én a gazdaságvédelmet: a saját oligarcháinak a gazdaságát védi. Ez teljesen érthető, már az önök szempontjából, csak engedje meg, hogy mi ezt hadd ne támogassuk; hogy hadd mondjuk el azt, hogy önök orosz, kínai hitelből eladósítják az országot, önök felhasználják ezt a válsághelyzetet arra, hogy a saját haverjaik zsebét újra kitömjék pénzzel! Hát, miért vett fel 11 milliárd forint osztalékot? Miért nem tudott nemzeti szolidaritást mutatni Mészáros Lőrinc? Hát, miért nem tudta azt mondani, hogy fiúk, most nem veszek ki 11 milliárdot, csak 1 milliárdot, 10 milliárdot meg benn hagyok a cégemben, hogy a magyar államnak ne kelljen pluszban támogatni engem, hanem inkább én a saját munkavállalóimat megsegítem és megtámogatom, mert van bennem szolidaritás, mert nemzeti érzelmű vagyok, mert támogatom ezt a kormányt, mert annyi mindent kaptam ettől a kormánytól. Nem, nem, szó sincs róla, első a család ez tény és való: a saját család. Tehát képviselőtársam ne jöjjön azzal az álszent dumával, hogy önök aztán semmi hitel, önök itt trendfordulót csináltak, nemzeti szuverenitás van, és aztán fantasztikusan csinálnak mindent. Nem is értem, képviselő úr, elmondta, felírtam magamnak, hogy azért nyertek önök most már harmadszor, mert micsoda felelősségteljes és megalapozott költségvetés-politikát csináltak, bezzeg senki más ilyet nem csinált. Azon gondolkodtam, hogy akkor ’94-ben hogyan nyerhetett a baloldal, 2002-ben hogyan nyerhetett a baloldal. 2006-ban hogyan lehetett nyerni akkor, ha mindig csak maguk csináltak megalapozott költségvetést, senki soha az életben, mégis 2002-ben elvesztették a választást. Tehát én azt gondolom, hogy óvatosabban kellene bánni ezekkel a fantasztikus jelzőkkel ezt az előző vitában is elmondtam, de megismétlem , azt értsék meg, hogy a világ nem magukkal kezdődött, hál’ istennek, és nem is magukkal fog befejeződni. Kettő: nem úgy van az, hogy amikor Fidesz-kormány van, akkor mennyország van, akkor a paradicsomban él mindenki, amikor pedig más kormány van, akkor meg rögtön a pokol van és dögvész egész Magyarországon. Ön azt kérte, hogy mi legyünk megértőbbek. Hargitai képviselő úr, kénytelen elfogadni, hogy másként látjuk ezt a kérdést. [[Dr. Hargitai János: Elfogadom.]] Én értem, hogy önnek nem tetszik ez a kérdés, meg az a vélemény, amit mi mondunk, de nekünk meg az nem tetszik, ahogy ön beszél erről a kérdésről. Valószínűleg ez a véleménykülönbség meg is fog maradni, ezzel nincs semmi probléma. Csak higgye el, hogy nemcsak abból a szempontból lehet nézni ezt a kérdést, ahogy ön elmondta, hanem más szempontból is lehet nézni, és az a szempont is ugyanúgy releváns és legitim lehet egy ilyen vitában [[Dr. Hargitai János: Ez igaz.]] , amit ön elkezdett a költségvetési módosításról. A másik, hogy önök nem alkalmaznak semmilyen megszorítást. Kérem, hát az önkormányzatokkal mit csinálnak? Folyamatosan veszik el az önkormányzatok forrásait. Hogy hívják ezt, ha nem megszorítás?! Én értem, hogy ki van radírozva a fideszes-KDNP-s képviselő szótárából az a szó, hogy megszorítás, de mégiscsak az van benne ebben a törvénytervezetben, hogy bizonyos bevétele az önkormányzatoknak kevesebb lesz, mint ami megvolt. Mi azért nem fogjuk tudjuk támogatni például ezt a javaslatot, mert elvesz az önkormányzatoktól nagyon fontos olyan forrást, ami eddig ott volt náluk, és abból tudtak szolgáltatást nyújtani adott esetben a választópolgároknak, akik ott élnek az adott településen. Ezt nemcsak a baloldali ellenzéki polgármesterek mondják, hanem fideszes polgármesterek is csóválták a fejüket és felhúzták a szemöldöküket, hogy azért az nem biztos, hogy ez jó ebben a tekintetben. Ön azt mondta, hogy a költségvetést még egy válsághelyzetben sem adják fel. Képviselő úr, én azt kívánom magunknak, hogy tudják tartani ezt az állításukat. Egy válság azért válság, különösen egy ilyen válság meg pláne, mert bármikor hozhat olyan helyzetet, ami nem volt előre látható és azonnali intézkedést igényel. Ne adja isten, de könnyen lehet, hogy a gazdasági-társadalmi hatások olyanok lesznek, hogy ez a költségvetés sem tartható. Ezért önnek azt mondanám, hogy lehet, hogy ez ma értéknek tűnik, de lehet, hogy két hónap múlva, fél év múlva az az érték, ha képesek vagyunk változtatni ezen. Arról nem is beszélve, hogy eddig nem volt olyan költségvetés, amit önöknek nem kellett megváltoztatniuk, mert állandóan olyan hamar hozzák be ezt a költségvetést, hogy aztán majdnem minden szám megbízhatatlan, és aztán kénytelenek maguk is ezen változtatni később. De ezt most tegyük egy pillanatra félre, biztos, hogy nem a transzparenciát meg a kiszámíthatóságot növelte a költségvetés tervezésekor. Azt kívánom magunknak, hogy valóban képes legyen a kormány tartani azt a deficitcélt és államadósságcélt, amit tudott, mert ez azt jelenti, hogy Magyarországot nem sújtja olyan mértékben ez a válság, mint ahogy adott esetben más országokat. De én mégis inkább azt tanácsolnám, hogy sokkal jobb partner tud lenni nekünk az Európai Unió, mint adott esetben Kína vagy Oroszország, ha már hitelről beszélünk, mert az egyik helyen van szavunk, a másik helyen meg mindig csak szolgálólány tud lenni Magyarország. Idézném, amit Orbán Viktor mondott: nehogy úgy járjunk, hogy akkor most megint Putyin legvidámabb barakkja lesz Magyarország, csak most már pénzügyi függés alapján, és nehogy az legyen, hogy most annak örülünk, hogy nem tankokkal, hanem bankokkal jönnek Magyarországra ezek a nagyhatalmak, hogy aztán a mi nemzeti szuverenitásunkat csorbítsák azáltal, hogy pénzt adtak nekünk. Tehát összességében, elnök úr, annyit szeretnék mondani, hogy a különböző ilyen megfontolások alapján az MSZP frakciója nem fogja támogatni nagy valószínűséggel ezt a javaslatot, mert szerintünk is, ahogy a Jobbik is elmondta, elégtelenek ezek az intézkedések. Vannak benne kétségtelenül helyes irányok, félreértés ne essék, én a magam részéről azt gondolom, hogy érdemes elismerni, hogy van jó szándék, jó lépés vagy jó irányba tett lépés a különböző kormányzati javaslatokban, tehát ebben önnel egyetértek, ezt nem vitatom el. De mégiscsak azt engedje meg nekünk, hogy mi azt mondjuk, hogy mi más szemszögből, más módon közelítjük meg ezt a kérdést, és esetleg ezért mi más konklúzióra jutunk mint ön kormánypárti képviselőként. Köszönöm szépen a figyelmet."
4,u2019-11-22-169,Opposition,0.418701171875,2019-11-22,0.012580707669258118,"Köszönöm szépen. Igyekszem rövid lenni, mert ami az ország érdekeit szolgálja, azt mi támogatni fogjuk, különösen a terrorizmus elleni küzdelmet. Én már régóta képviselő vagyok, emlékszem már Dietmar Clodo kiszorítására is Magyarországról, sőt a magyar kapcsolataira is sajnos nagyon jól emlékszem.A módosítások tekintetében megjelenik a virtuális fizetőeszköz, illetve a letétkezelő pénztárszolgáltató fogalma. Ezekre építve a törvény hatálya alá kerülnek a virtuális fizetőeszközök, illetve a törvényes és virtuális fizetőeszközök közötti átváltási szolgáltatást nyújtók, valamint a letétkezelő pénztárszolgáltatók, és ahogy az államtitkár úr mondta, szintén a törvény hatálya alá tartoznak a 3 millió forintot meghaladó és értékű kulturális javak és műalkotások, ez nagyon dicséretes. Megjegyzést kell tennem, hogy az előbb egy picit félre is hallottam Varga-Damm Andrea képviselő asszony megszólalását, mert én az 500 ezer forintot akkor a lakásbérletekre mondtam, és nagyon profi módon a magyar bérbeadók, különösen azok, akik airbnbznek, rendszerint 490 millió forinttal fogják megkötni [[Nacsa Lőrinc: Ezer! 490 ezer!]] , de abból húszat… 490 ezer forinttal fogják megkötni, de abból húszat. Tehát a magyar embernél nincs találékonyabb, azt tudjuk, vagy legalábbis nagyon kevés van olyan, aki annyira találékony lenne, mint a magyar ember. Szeretném felhívni a figyelmet arra, hogy a héten vagy talán a múlt héten került beterjesztésre az Országgyűlés elé a T/7842. számú törvényjavaslat, amely a pénzügyi közvetítőrendszerről kell hogy rendelkezzen, és az államháztartást és a pénzügyi stabilitást is érinti. Ha a honatyák elfogadják a törvényt nincs kétségem afelől, hogy a fideszes többség ezt meg fogja szavazni, csak azért említem vagy azért hozom szóba, tudom, hogy ez nem ehhez a törvényhez tartozik, de ajánlom a figyelmükbe, már csak a történelmi hűség kedvéért mondom, hogy maradjanak meg a jegyzőkönyvben a dokumentum 38. és 40. oldalán leírt változások , akkor a rejtőzködő magyar oligarchák pezsgőt fognak bontani, azt gondolom, felpakolják az olcsó bort meg a lányokat, és mennek Ibizára, tehát betegre fogják röhögni magukat ezek az emberek. Államtitkár úr, nézze, ha a soron következő ülésen tényleg Varga miniszter úr nem azzal fogja kezdeni a pénzügyminiszteri értekezletet odakinn, hogy az Európai Unió felálló új Bizottsága, tudom én, hogy uniós tagállam Ciprus is meg Málta is, meg Luxemburg is, és borzasztó sokat kaszálnak ezeken az offshore lehetőségeken, de azért látjuk, itt a Ház falai között hány, de hány olyan interpelláció, azonnali kérdés hangzott el, ami egyértelműen mutatta, hogy hogyan szivattyúzzák ki Magyarországról a pénzt. Nem olyan eszeveszett nagy tételek, de én magam Varga miniszter urat interpelláltam a közelmúltban, és akkor csak arra hoztam példát, hogy a Heves Megyei Vállalkozásfejlesztési Alapítványból, ami egy kicsi alapítvány, egy év alatt 1,1 milliárd forintot szivattyúzott ki egy gazember, aki ennek az alapítványnak a vezetője volt. Nyomozás folyik, mert a miniszter úr is elismerte, hogy feljelentést kellett tenniük, nyomozást folytatnak, a nyomozásnak nincs vége, mindenki tudja, hogy mit csináltak, papírokkal bizonyítják, átutalási bizonylatokkal, banki utalványokkal, az új kuratóriumi elnök elismeri, hogy mit követett el az előző főnök, és hol landol a pénz jelentős része? Sneider Tamás elnök úr meg tudja erősíteni, hiszen mindketten egriek vagyunk: Luxemburgban! Luxemburgban 650 millió forint landol ebből a pénzből. Ez komoly teljesítmény azért, államtitkár úr, egy kisvárosban, egy kis alapítványból egy év alatt 1,1 milliárdot kisíbolni, azért az komoly teljesítmény! És 650 millió forint banki bizonylat vagy utalások mutatják be egy volt kormányszóvivő családjának az offshore számláján landol! Nem akarok aktuálpolitizálni, de itt van a Borkai-ügy, drága barátaim, tegnapelőtt éjszaka itt én hosszan taglaltam a lyukas zoknit és az olcsó diszkontbort, de nem ezzel akarok foglalkozni; hát az aljegyző! Az audis földek jelentős része hol is landolt? Az Audi vezérigazgatója, amikor leült tárgyalni, mondta több ember füle hallatára: uram, amiért önök itt pénzt kapnak, ezért Németországban börtönbüntetés jár. Az én fiam Németországban tanul, föl is hívtam, mondom: Áronkám, ugyan mondd már meg nekem, hogy a német Btk. hogyan rendeli büntetni ezt a cselekményt? Azt mondja: apa, tíz évig terjedő, de ha bűnszervezetben követik el, akkor a duplája. A duplája! És mindenki tudja, hogy mit csináltak ezek a gengszterek, hogy minden egyes utazás előtt hány száz millió forintot vettek ki. Minden egyes utazás előtt! És ezt minden további nélkül csinálhatták. Tehát én azt szeretném csak mondani hangsúlyozom, ez nem tartozik az előterjesztéshez, államtitkár úr , hogy mindenben fogjuk önöket támogatni, ami az ellenőrzést, a kifehérítést, a terrorizmus elleni harcot illeti, még akkor is, ha tudjuk jól, hogy ezek elektronikus pénzek, mert nem úgy van, mint a gengszterfilmekben, hogy ládákban meg diplomatatáskákban hordják a dollármilliókat, ezt pontosan tudjuk. De mindenki tudja azt is, már elnézést kérek, így fogalmaztam a múltkor, hogy mint a csiga a nyálát húzzák maguk után. Hát, a digitális nyomokat fel lehet lelni! Azt nem lehet eltüntetni, még akkor se, ha nem táskában meg bőröndben hordják az eurómilliókat, hanem csak utalják. Az elektronikus pénznek is nyoma van. Úgyhogy, ha olyan előterjesztés van, ahogy kérte a képviselőtársam is, természetesen azokat meg fogjuk szavazni meg támogatni fogjuk; de ebben most itt kétségeim vannak, hogy eze a legjobb megoldás arra, hogy mindent elrendezzünk ezen a területen. Köszönöm szépen, hogy meghallgattak. [[Taps a Jobbik soraiban.]]"
4,u2017-05-08-5,Opposition,-0.93701171875,2017-05-08,1.0,"Köszönöm a szót, elnök úr. Tisztelt Képviselőtársaim! Volt egyszer Európában egy alacsony, köpcös ember, aki szónoki tehetségével, egyes csoportok elleni demagógiával és külső háttérhatalmak támadására hivatkozva szerzett népszerűséget. [[Közbeszólás a Jobbik soraiból: Horn Gyula.]] Ez az alacsony, köpcös ember hatalomra kerülve felszámolta a jogállamiságot, felszámolta a sajtószabadságot, tökélyre fejlesztette a kormányzati propagandát, diktatúrát épített ki, majd belesodorta Európát egy korábban soha nem látott pusztító háborúba. Holnap, május 9-én 72 éve lesz, hogy ez a borzalom Európában véget ért. Ekkor tanulta meg Európa, hogy azt az alacsony, köpcös embert meg kellett volna állítani. Tisztelt Országgyűlés! Május 9-e különleges nap azért is, mert 1950-ben ezen a napon Robert Schuman jelentette be az Európai Unió elődjének létrehozását. Ez a nap egyszerre emlékeztet a múlt hibáira és a jövő ígéretére. Azért emlékezünk a múltra, hogy ne égessük fel a jövőt. Az Európai Unió alapjogi chartájának kezdete szerint Európa népei az egymás közötti egyre szorosabb egység létrehozása során úgy döntöttek, hogy osztoznak a közös értékeken alapuló békés jövőben. Szellemi és erkölcsi öröksége tudatában az Unió az emberi méltóság, a szabadság, az egyenlőség és a szolidaritás oszthatatlan és egyetemes értékein alapul, a demokrácia és a jogállamiság elveire támaszkodik. Nos, ebbe szinte semmi nem fér bele, amit a Fidesz tesz Magyarországon. Ebbe nem fér bele a nők elleni erőszak, még akkor sem, ha a támadó fideszes politikus, az áldozat pedig a 444.hu újságírója. Ebbe nem fér bele a civilek és az oktatás szabadsága elleni támadás akkor sem, ha a CEU-t akarják elüldözni. És ebbe nem fér bele a hazugságokra épülő brüsszelezés, nem fér bele az, hogy kormányzati portálokon keresztül magyar állampolgárok adatai kerülnek az orosz titkosszolgálathoz, akkor sem, ha ezzel Putyin kedvébe akar járni a volt Soros-ösztöndíjas, akinek a keresztneve Viktor. Tisztelt Képviselőtársaim! Az Európai Unió kontinensünk eddig talán legnagyobb vállalkozása. Arra a hitre épül, hogy jobb életre, fejlődésre vágyó emberként, európaiként képesek vagyunk közösen a problémákat megoldani. Tegyük egyértelművé: Magyarország helye az Európai Unióban van és nem Ázsiában. Magyarország érdeke, hogy az Európai Unió élbolyában legyen, mert aki kimarad, az lemarad. Ennek megfelelően döntöttek tegnap a franciák is a választásokon. A magyar emberek érdekében Brüsszelt nem megállítani, hanem utolérni kell. Tisztelt Országgyűlés! Ma azt látjuk, hogy hibái ellenére az Európai Unió igazságosabban működik, mint Magyarország. Az Európai Unióban már kezdetektől fogva működött a „fizessenek a gazdagok” elve. Hiszen a gazdagabb tagállamok többet tesznek be az Európai Unió költségvetésébe, a szegényebb tagállamok pedig többet vesznek ki. Hiszen mi lenne Magyarországon ma az európai uniós támogatások nélkül? Alacsonyabb lenne a gazdasági növekedés, kevesebb lenne a munkahely, alacsonyabb lenne a fogyasztás. Ha a „fizessenek a gazdagok” elve működik az Európai Unióban, akkor működhetne Magyarországon is. Ezért mondja az MSZP azt, hogy tegyünk igazságot, fizessenek a gazdagok. Mert nem igazságos, hogy a Fidesz a gazdagok adócsökkentését az alacsony keresetű dolgozó emberekkel fizetteti meg. Mert nem igazságos az, hogy a felcsúti Mészáros „nem stróman” Lőrinc egy év alatt százmilliárd forinttal növeli a vagyonát, miközben négymillióan élnek létminimum alatt. És nem igazságos az, hogy négyből három ember nem tud kifizetni egy váratlan kiadást, miközben „nem stróman” Mészáros Lőrinc éppen nem tudja, hogy adott héten mit vásárol, erőművet, szállodát vagy éppen bankot. Tisztelt Képviselőtársaim! Az MSZP szerint az az igazságos, hogy akinek százmilliós vagyona és milliós fizetése van, az vállaljon több terhet. Aki ezzel vitatkozik, az a gazdagok oldalán áll. Az a célunk, hogy felszámoljuk a létbizonytalanságot, a dolgozó emberek kiszolgáltatottságát. Az a célunk, hogy több pénz maradjon a kispénzű dolgozók, a közszférában dolgozók, az átlagemberek zsebében, a gazdagok pedig arányaiban vállaljanak többet. Közös jövőnkért, egy igazságosabb Magyarországért! Köszönöm a figyelmüket."
4,u2018-09-17-231,Opposition,-0.9423828125,2018-09-17,0.0753772184252739,"Köszönöm szépen, elnök úr. Én is csak sajnálatomat és felháborodásomat tudom kifejezni, hogy arra sem méltatnak a kormánypártból bennünket, hogy az előre leadott napirend utániakra bárki is válaszoljon. Sok mindenről beszéltünk, hogy az Európai Unióban, Strasbourgban a múlt héten mi zajlott, de azért volt még egy szégyenletes szavazás, amit a Fidesz most nem tart annak, és nem őrjöngött itt a parlament falain belül. [[19.30]] Pénteken volt egy jelentés, amit nagy többségben megszavaztak az Európai Unióban, viszont a Fidesz-KDNP képviselői nem. Ez a jelentés munkahelyen, nyilvános térben és politikai életben elkövetett megfélemlítés és szexuális zaklatás elleni javaslatot tartalmazta. Önök, kedves uraim, sokszor a médiában nyilvánosan, a múlt héten képviselőtársuk kémiai kasztrálást követelt, viszont amikor egy olyan javaslatot kellene elfogadni az Európai Unióban, Strasbourgban, ahol egységesen tudnának fellépni ezekkel a zaklatásokkal, bűncselekményekkel szemben, akkor kint nemmel szavaznak, vagy nem szavaznak róla. Itthon őrjöngenek, amikor meg jogi lépéseket lehetne tenni, akkor viszont mélyen hallgatnak arról, hogy ezeket a módosításokat, ezeket a javaslatokat nem szavazzák meg. Ez a javaslat megállapítja, hogy a szexuális zaklatás áldozatainak mintegy 90 százaléka nő. Európában a nők 55 százaléka volt már szexuális zaklatásnak kitéve, az áldozatok 32 százaléka pedig azt állította, hogy az elkövető felettese, kollégája vagy ügyfele volt, vagyis munkahelyi térben történt a zaklatás. A bejelentés mégis sokszor elmarad, amiben szerepet játszik a probléma csekély társadalmi ismertsége, a szégyen, a megbélyegzés, az elbocsátástól való félelem, a bizonyítás nehézsége, a bejelentésre és az áldozatvédelemre szolgáló csatornák elégtelensége, nem utolsósorban pedig az erőszak megszokottá válása. Arra is kitér a jelentés, hogy fokozottan jelen van a megfélemlítés és a szexuális zaklatás a virtuális térben is, mert lehetővé válik, hogy az elkövetők az anonimitás mögé bújva biztonságban érezhessék magukat. A szexuális és pszichológiai zaklatás mindenféle korú, végzettségű, kulturális hátterű, társadalmi helyzetű áldozatot és elkövetőt érint, az áldozat számára pedig fizikai, szexuális, érzelmi és pszichológiai következményekkel is jár. A dokumentum megállapítja, hogy a nők legitimitását a politikai szférában még mindig megkérdőjelezik, és a nők sztereotípiák áldozatai, ami elveszi a kedvüket a politikai szerepvállalástól. A munkahelyi környezetben pedig a zaklatást csak akkor lehet megelőzni, ha a magán- és állami vállalatok egyaránt olyan kultúrát alakítanak ki, amelyben a nőket egyenlőként kezelik és a munkavállalók tisztelettel bánnak egymással. Ez a jelentés kitér arra is, hogy nagyon sok országban továbbra sem hajlandóak ratifikálni az isztambuli egyezményt, ami ráadásul hazánkat is érinti, mert évek óta követeljük az ellenzék részéről, hogy a kormány ebben tegyen komoly lépéseket. Itt még egyszer elmondom, hogy hetente egy nő hal meg családon belüli erőszak következményeként, és havonta egy gyermek veszíti életét. Általában nem idegenek követik ezt el, édesapák, családtagok, barátok, ismerősök. Azt gondolom, lehet önöknek azt játszani, hogy őrjöngve rohannak a médiába és mondják azt, hogy megvédenek bennünket, magyar nőket, mert mekkora veszélynek vagyunk kitéve. Csak tudják, ezeket a bűncselekményeket magyar férfiak követik el magyar nőkkel szemben és magyar gyerekekkel szemben. Azt gondolom, hogy azok után, ami múlt héten pénteken Strasbourgban történt, nincs joguk önöknek még egyszer azt mondani, hogy majd minket a kormány, önök, férfi társaink, férfi kormánytagok megvédenek bennünket. Azt gondolom, ki kell mondani a Parlament falai között, hogy van miért szégyellni magukat. Úgy lehet csak elérni, ha egységesen, nemcsak a kommunikációban mondják el nap mint nap a közmédiában, hanem tesznek is érte, hogy ez a probléma felszínre kerüljön. Mert itt még egy adatot elmondok, elnök úr: minden feltárt esetre 25 feltáratlan eset jut. 25 feltáratlan! Sokkal nagyobb problémáról beszélünk, mint amire önök ezeken a falakon belül bármikor is gondolnának. Csak arra kérem a kormányt, hogy bírálja fölül azt, ami a múlt héten történt Strasbourgban, és kérem önöket, ne ejtsék ki még egyszer a szájukon, hogy minket, magyar nőket önök meg akarnak védeni. Köszönjük szépen, mi ebből nem kérünk. Köszönöm, elnök úr."
4,u2017-05-15-256,Opposition,-1.0,2017-05-15,0.08473348617553711,"Köszönöm, elnök úr. Tisztelt Képviselőtársaim! Ez egy gyalázatos törvény, ez egy korbácstörvény akár a 9 százalékos változatban, akár a 7,5 százalékos változatban. Ez úgy van, ahogy Burány Sándor képviselőtársam mondta: önök durván bele akarnak avatkozni a sajtó, a média működésébe, és aki még esetleg talpon maradt a független médiából, azt egy durva, zsaroló adóval akarják tönkretenni, ellehetetleníteni. Tehát önök nem foglalkoznak azzal, hogy az Európai Néppárt már komolyan fontolóra vette, hogy önök egyáltalán fasiszta párt vagy még beletartozhatnak az Európai Néppárt fogalmába. [[A fejét ingató Bányai Gábor felé fordulva:]] Igen, képviselő úr, bármennyire is csóválja a fejét, a fasisztáknak volt ez a módszere, hogy minden más véleményt tönkretettek. Tehát önök rámennek most foci helyett a lábakra, labdát nem tudnak eltalálni, akkor megpróbálják szétrúgni a lábakat. Jó lenne, ha picit elgondolkodnának azon, hogy mennyire tisztátalan helyzetet akarnak ezzel teremteni, és mondjuk, a befektetésösztönzés elmaradása kapcsán mekkora kárt okoznak ezzel az országnak. Ugyanis ennek - különösen, hogy a média területén történik ez a brutális beavatkozás - azért híre megy a többi befektetési területen is. Tehát az már teljesen világos, hogy ha az uniós pénzeket nem számoljuk, akkor Magyarország már régen államcsődben lenne. Tehát önök arra ilyen vagányak, hogy évente több ezer milliárd uniós pénz érkezik az országba, konkrét számot mondok: 2014-ben a GDP 6 százalékának megfelelő pénz érkezett Magyarországra. Ebből önök meg tudtak valósítani, illetve az önök gazdaságirányítása mellett lett körülbelül 3 százaléknyi gazdasági növekedés; tehát 6 százaléknyi pénzből 3 százalék növekedés. Ez egy nagyon-nagyon gyenge arány, és ezt csak úgy lehetne valamelyest is biztatóbb pályára állítani, ha a befektetési bizalmat önök nem rombolnák, hanem megpróbálnák helyreállítani. [[18.30]] Ilyen és ehhez hasonló törvényekkel viszont éppen hogy a befektetési bizalmat ássák alá, mert egyetlen befektető sem tudhatja, hogy mikor indul meg a kormány egyes tagjainak nyálműködése, mikor indul meg a nemzet gázszerelőjének meg a főnökének a nyálműködése, hogy be szeretne kapni egy-egy területet, le szeretne uralni egy-egy piaci szegmenst, és akkor annak a befektetőnek lőttek a vagyonának. Látható, hogy hogyan tettek tönkre iparágakat akár pénzügyi területen, hogyan került magánkézbe az MKB, hogyan tagosították be, darálták be a saját érdekeltségi körükbe a takarékszövetkezeteket. Több tízezer kistulajdonos vagyonát önök eltüntették, eliminálták, és betekerték egy olyan vagyoni körbe, ami egyértelműen a fideszes holdudvar érdekeit szolgálja. Tehát ez, ami itt történik, egyrészt egy merénylet a sajtószabadság ellen, a szólásszabadság ellen, merénylet a független média ellen, és ugyanúgy merénylet a hazai jogbiztonság ellen, mert az a befektető, amely ilyen eseteket lát, és nem ez az egyetlen, nem fog nyugodtan jönni Magyarországra, mert azt tudja akár a saját tapasztalatából, akár a szakértői révén, hogy Magyarország az a hely, ahol nincs jogbiztonság, ahol bármikor előfordulhat ilyen eset, hogy a nem tetsző szektorok kapnak a nyakukba egy olyan extraadót, különadót, amit gazdasági versenyfeltételek között képtelenség elviselni. Úgy van, ahogy elhangzott. Az önök lakájmédiája a mi adófizetői pénzünkből meg fogja kapni azokat a pluszhirdetéseket, hogy átvészeljék ezt a különadót, akik meg a versenypiacon mennek, az önök számításai szerint tönkremennek. Ez egy cinikus, szemét hozzáállás, önök ezzel a demokráciát ássák alá. Szégyelljék magukat! Köszönöm. [[Közbeszólások az MSZP padsoraiból, köztük: Úgy van! Taps az MSZP padsoraiból.]]"
4,u2018-10-31-99,OTHER,0.66015625,2018-10-31,0.016533872112631798,"Köszönöm a szót, elnök úr. Azzal kezdeném, hogy szeretném elmondani, az LMP támogatja ezt a javaslatot, illetve a soron következőt is. Azt gondolom, fontos az, hogy minden magyar állampolgár élhessen és éljen azon jogával, hogy részt vesz az európai parlamenti választáson.Azt szeretném először is elmondani Arató képviselőtársam szavaira válaszul, hogy azért ez könnyítést főleg a vajdasági, illetve a kárpátaljai magyarságnál fog jelenteni. Nem fogom a romániai és szlovákiai magyaroknak előírni, hogyan szavazzanak, de feltételezem, az összmagyarság szempontjából elképzelhető, hogy jobb döntés számukra az, ha az RMDSZ, illetve a szlovák-magyar párt képviseletét növelik az ő országukban, és így több magyar képviselő tud bekerülni összességében az Európai Parlamentbe, mint ha ők a magyarban vesznek részt. De ezt természetesen ők fogják végtelen bölcsességükkel eldönteni, ebbe nem kívánok beleszólni, csak szeretném ezt a szempontot Arató képviselőtársam figyelmébe ajánlani. Mielőtt rátérnék dolgokra, Nacsa képviselőtársam felszólalására egy reakciót szeretnék mondani. Megtörtént 2010-ben a nemzetegyesítés, és a magyar kormány a szlovák kormánnyal állítólag történelmi csúcsponton lévő kapcsolatokat ápol, és nagyon nagy szövetségese a magyar kormánynak a szlovák kormány. Mégis, önök a kormányzásuk alatt nem tudták elérni, hogy Szlovákiában ne tiltsák a kettős állampolgárságot, ezért azt gondolom, hogy ez a nemzetegyesítés, amit ön úgy hívott, nem valósult meg teljesen. Tovább szeretnék menni. Mindjárt rátérek arra a módosításra, ami számunkra a legnagyobb problémát jelenti, de először azt szeretném mondani, hogy államtitkár asszony majd nyugtasson meg abban mélységesen, hogy nem fog olyan előfordulni, hogy a jelenlegi ukrán kormány megszerzi a magyar kettős állampolgárok listáját. [[Nacsa Lőrinc: Nem tagállam!]] Én ezt értem! Szeretném, ha az államtitkár asszony jegyzőkönyvbe elmondaná, hogy ilyen nem fog előfordulni, és sem a törvénymódosítás miatt, sem a törvénymódosítás folyományaképpen a jelenlegi ukrán kormánynak nem fogjuk elmondani, hogy kik azok név szerint, akik magyar állampolgársággal a szavazati joggal akarnak élni. Szerintem a teremben mindenki egyetért azzal, hogy ebben jobb biztosra menni, mint nem. Van itt egy része a módosításnak, amiről keveset beszélünk, számomra viszont a legproblémásabb. A módosítás a bírói gyakorlat alapján kimondja, hogy nem minősíthető kampánytevékenységnek a választási kampány időszaka alatt az állami, kormányzati vagy önkormányzati alaptevékenység végzése. A képviselőtársam elmondta, hogy a következő törvénytervezet alapján ez nem probléma. Mindenesetre a kettő egy témát érint, tehát akkor ezt elmondom most, ez most ebből a szempontból teljesen lényegtelen. Az a helyzet, hogy azt gondolom, hogy ha a következő törvénytervezet betűjét néznénk, akkor ez önmagában nem lenne probléma. Csakhogy az a helyzet, hogy mindannyian tudjuk, ezt önök mire használják. Tehát az nem egy kormányzati alaptevékenység, hogy a Fidesz a korábbi finanszírozójával konfliktusban van, és ezt szeretné kibeszélni egy ilyen pszichodrámacsoport-szerűen az összes magyar állampolgárnak. Tehát ez nem egy kormányzati alaptevékenység. Az sem kormányzati alaptevékenység, ha mondjuk, a magyar kormány rájött arra, hogy elsődleges feladata megvédeni a határainkat, majd ezt megteszi az állampolgárok pénzén, majd erről mindenkit újra és újra és újra tájékoztat. Ez sem egy kormányzati alaptevékenység. [[13.50]] Ha, mondjuk, nem tudom, a szelektív hulladékgyűjtésről szólna ez, vagy arról, hogy Magyarországon nagyon magas az abortuszok száma, ezért a fogamzásgátláshoz hozzá kell férni, akkor azt mondanám, hogy ez egy kormányzati alaptevékenység. De amit önök kormányzati tájékoztatás néven végeznek, az arról szól, hogy hoznak nagyon-nagyon szűkítő szabályokat mind az EP-kampányra, mind határon innen és határon túl arról, hogy hogy kell a kampánytevékenységet végezni, milyen plakátot lehet fölrakni, milyen tévéhirdetéseket lehet, és utána önök a kormányzati tájékoztatáson keresztül szegik meg ezeket a szabályokat. Tehát az a helyzet, hogy ez az egész módosítás, amit önök ezzel, illetve a következő törvényjavaslattal végeznek, az, hogy ezt berakták ide, csak arra jó, hogy megpróbálják megtörni a nemzeti konszenzust annak érdekében, hogy a határon túli magyarok is részt tudjanak venni az EP-választáson. Csak félig tartozik ide, de azért elmondom: az LMP-nek az az álláspontja, hogy meg kell vizsgálni érdemben azt, hogy az állampolgári jogokra való nevelés érdekében, mint ahogy több EU-s országban is megtörténik, 16 évre le lehetne vinni a választási korhatárt. Le lehetne vinni esetleg először a helyhatósági választásokon, vagy pont az európai uniós választásokon. Remélem, hogy ezt a kormányzat érdemben meg fogja vizsgálni. Ezek az emberek tudnak adót fizetni, illetve, mondom, több olyan nemzetközi példa van, ahol ezt bevezették, és énszerintem ez egy érdemleges dolog lenne. Még egy dolgot szeretnék mondani, amit már többen fölvetettek, és ez a levélszavazás és a Nyugat-Európában élő magyarok helyzete. Itt szeretnék elmondani valamit, egy idézetet. Amikor volt a kvótanépszavazás mert a levélszavazás kérdése nemcsak az európai parlamenti vagy az országgyűlési választáson lesz vagy volt probléma, hanem volt a kvótanépszavazás , önök azt mondták, hogy az a nemzetmentés pillanata volt. Mindannyian azt gondoljuk, hogy azért, mert egy állampolgárunk, mondjuk, Nyugat-Európában vállal munkát, még ugyanúgy nagyon fontos lehet önök szerint, hogy részt vegyen a kvótanépszavazáson. Ennek ellenére a kormány azt mondta ezeknek az embereknek, hogy ők arra biztatnak mindenkit, hogy vagy jöjjenek haza, vagy menjenek el a követségre, próbálja meg mindenki az életét úgy szervezni, hogy október 2-án nemet mondhasson a kényszerbetelepítésre. Ha ez annyira fontos lenne, akkor például Nagy-Britanniában vagy Németországban egy embernek, akinek körülbelül 300-400 kilométereket kellene utazni, vagy úgy szervezni a napját, hogy részt tudjon venni a választáson, ha önök szerint most dől el Európa sorsa az európai parlamenti választáson, vagy akkor dőlt el legutoljára Európa sorsa, a kvótanépszavazáson, akkor hogy lehet ilyen cinikusat mondani magyar állampolgároknak? Hogy tudja valaki, aki dolgozik, úgy szervezni, hogy aznapra hazajöjjön vagy aznapra elutazzon 300-400 kilométerre egy másik nagykövetségre? Azért nem akarják önök ezt a problémát megoldani, és ezt már elmondta Szávay képviselőtársam is, mert pontosan tudják, hogy a Fidesz a legrosszabbul azoknál az embereknél szerepel a választásokon, akik a Fidesz gazdasági tevékenysége miatt kimentek külföldre dolgozni. [[Nacsa Lőrinc: Nem ezért mentek ki.]] A Fidesz gazdaságpolitikai tevékenysége miatt, kedves képviselőtársam. Magyarország nem teljesít mindenki számára annyira jól, és az emberek a lábukkal szavaznak és kint vállalnak munkát. Ezeknél az embereknél szerepel a Fidesz a legjobban, és mindent elkövetnek azért, hogy ezeknek az embereknek a szavazati jogát korlátozzák, hogy ezek az emberek ne tudjanak beleszólni abba, hogy milyen Európai Parlament legyen, mi legyen a kvótanépszavazáson, vagy mi legyen az országgyűlési választáson. Azt gondolom, hogy nagyon fontos lenne ezt orvosolniuk. Azt gondolom, legyen önökben annyi bátorság, hogy annak ellenére, hogy bár az LMP a második lett a határon túli szavazatokkal ez még mindig nem érte el a 2 százalékot , ennek ellenére mi támogatjuk azt, hogy bővítsék ezeknek az embereknek a beleszólását az európai parlamenti választásokba. Önökben is legyen meg az a bátorság, ami bennünk megvan, és támogassák azt, hogy levélszavazással azok az állampolgárok, akik valószínűleg nem önökre fognak szavazni, részt tudjanak venni a választáson. Minél többen részt vesznek magyar állampolgárok a választáson, annál nagyobb a bizalom a magyar közintézményekben, annál nagyobb a legitimitása akár ennek a parlamentnek, akár az Európai Parlamentnek. Úgyhogy attól még, mert valaki Aachenben vagy Brémában dolgozik, még ugyanolyan értékes állampolgára ennek az országnak, mintha valaki Csíkszeredán dolgozik, vagy mint maga, államtitkár asszony. Köszönöm szépen. [[A jegyzői székben dr. Simicskó Istvánt dr. Szűcs Lajos váltja fel.]]"
4,u2019-09-18-7,OTHER,0.62841796875,2019-09-18,0.9902341961860657,"Köszönöm a szót, elnök úr. Tisztelt Ház! Először is engedjék meg, hogy köszöntsem a civil szervezetek képviselőit ott a karzaton , akiknek komoly elvárásuk és üzenetük van a politikusok irányába. Tisztelt Képviselőtársaim! Egy kicsit bíztam abban, hogy a mai ülésre eljön a miniszterelnök és a köztársasági elnök is, felszólalnak, és hitet tesznek amellett, hogy értik korunk legnagyobb kihívását, amely már a civilizációnk létét veszélyezteti. Reménykedtem abban is, hogy egy ilyen sorskérdésben, mint az éghajlatváltozás, a miniszterelnök mégiscsak meghallja az ENSZ főtitkára, Ferenc pápa, az EU felelős vezetői, tudósok és az emberek hangját, felelősséget vállal az éghajlatváltozás következményeinek csökkentése érdekében, és nem arra vár markát tartva, hogy az Európai Unió majd megoldja helyettünk ezt a kérdést. Reméltem azt is, hogy a miniszterelnök kinyilvánítja a mai ülésen: tudatában van annak, hogy Magyarország különösen kitett az éghajlatváltozás következményeinek, hogy a szélsőséges időjárási viszonyok komoly károkat okoznak már mind az emberek életében, élethosszában és a gazdaságban is. Tisztelt Képviselőtársaim! Jó lett volna arról is hallani, hogy a kormány mit vállal a szigorúbb klímacsökkentési célok érdekében, és hogy milyen alkalmazkodási lépéseket tervez az egyes ágazatokban. A miniszterelnöknek a mai ülésen azt is ki kellett volna mondania, hogy hibát követett el, amikor két alkalommal is leszavazta az Európai Unió szigorúbb klímacélkitűzéseit, és bocsánatot kér a magyar emberektől, hogy Brüsszelben nem a magyar emberek érdekeit képviselte, hanem az autóiparét és a lengyel széniparét. [[10.20]] Itt lett volna az ideje annak is, hogy a miniszterelnök kijelenti: támogatja a klímavészhelyzet kihirdetését, nekifog hazánk klímatörvénye elkészítésének, valamint az ország 2050-ig szóló dekarbonizációs terve elkészítésének, és hogy azonnal leállítja a zöldfelületek beépítését, és mindezek érdekében átalakítja a kormányát, létrehozza a klímaügyi és fenntarthatósági minisztériumot. Egy klímaügyekben felelős miniszterelnöknek ezeket ma itt ki kellett volna nyilatkoznia. De nem ez történt. A kormánytöbbség oldalán üres padsorok, a miniszterelnöki szék is üres. Ki kell mondanunk, hogy Magyarországnak szinte betonba öntött, klímaszkeptikus kormánya van, olyan kormány, amelyik vak. A legnagyobb kormánypártnak olyan politikusai vannak, akik nem látják az égő bozóttól az erdőt, akik az éghajlatváltozást kommunista trükknek, politikai csatatérnek tekintik. Nemcsak a tudósok tízezreinek, de még a saját szemüknek sem hisznek, pedig az elmúlt hónapokban Magyarországon is megtapasztalhatták az emberek az éghajlatváltozás következményeit, a hirtelen lezúduló csapadékot, a viharos szeleket. Sok szegény ember került még nagyobb bajba, mert ma Magyarországon 1,2 millió embernek nincs lakóingatlan-biztosítása, mert annyira szegények. Kérdezem: ki fog rajtuk segíteni? A kormány nem, az biztos. Tisztelt Képviselőtársaim! Miért kezdeményezte ma az LMP ezt az ülést? Mint ismert, az ENSZ főtitkára jövő héten hétfőre rendkívüli klímacsúcsot hívott össze, és azt kéri a világ vezetőitől, hogy ne szép szavakkal, hanem komoly vállalásokkal, elköteleződéssel vegyenek részt ezen a klímacsúcson. Mint ismert, az ENSZ főtitkára a közelmúltban több alkalommal is beszélt a klímakatasztrófáról, látván, hogy a világ különböző földrészein milyen problémák vannak. Az óceáni szigetországok joggal félnek attól, hogy az óceán elnyeli a lakóhelyüket, máshol a világban települések váltak élhetetlenné a vízhiány, a nyári hőmérséklet-emelkedés vagy a természeti katasztrófák miatt. Mindezek következményeként várható, hogy a jövőben sok tízmillió ember fogja elhagyni lakóhelyét, és Európában akarnak letelepedni. Ezt a migrációt nem lehet majd megállítani, erre senki sem lesz képes. 2015-ben a párizsi klímacsúcshoz sokan nagy reményeket fűztek, de tudjuk, hogy ma már ez kevés, sokkal többet kell tenni. Elvárjuk a miniszterelnöktől, hogy a magyar emberek érdekében felelős döntéseket hozzon az éghajlatváltozás megfékezése érdekében, és ezekkel a vállalásokkal vegyen részt Magyarország az ENSZ rendkívüli klímacsúcsán. Köszönöm a figyelmet."
4,u2021-10-19-120,OTHER,0.34326171875,2021-10-19,0.31265079975128174,"Köszönöm a szót, elnök úr. Köszönöm az alapvetően támogató hozzászólásokat, amelyek, finoman szólva, felemásra sikeredtek. Egyébként köszönöm államtitkár úrnak, hogy legalább rövidre fogta a dolgot, és ezért az inkább volt koherens, mint a Fidesz és a KDNP hozzászólása, amik inkább hasonlítottak egy stand-upos előadásra. Bajkai Istvánnál, nem tudom, hogy jött ide Sztálin meg a nemzeti sorskérdések, a végén pedig, hogy ja, egyébként támogatjuk az előterjesztést. Vejkey Imre szintén szirénhangokról beszélt. Szeretném biztosítani, hogy részemről ez nem volt szándékos, tehát isten ments, hogy én Vejkey képviselőtársam, frakcióvezető-társam irányába bármilyen szirénhangokat szándékosan akartam volna küldeni. Az pedig, hogy számonkéri egy olyan törvényjavaslat vitáján, amit egyébként önök támogatnak, azt, hogy én az előterjesztői expozémban miért nem említettem meg az 1921-es népszavazást, azt tényleg nem tudom, az „elképesztő” jelzővel illetve mármint hogy elképesztő, hogy én ezt nem tettem szóvá , azt szintén nem nagyon tudom érdemben kommentálni. Egyetlenegy ön által felrótt és általam nem említett népszavazási kérdésre hadd reagáljak, a 2006-os fizetős felsőoktatással kapcsolatban. Nekem, köztudott, hogy nem sok közöm volt a 2010 előtti kormányzáshoz, de hadd mondjak azért annyit, hogy legalább az a kormányzás megkérdezte az embereket, hogy akarjáke fizetőssé tenni a felsőoktatást vagy nem, vagy az a kormányzás nem szabott gátat annak, hogy az emberek erről népszavazzanak. Önök viszont azt csinálták, hogy kérdezés nélkül fizetőssé tették a felsőoktatást, és még privatizálták is. Tehát azért ne állítsa azt be, képviselőtársam, ezt a dolgot, mintha ez egy érdem lenne. A LIBE bizottsággal kapcsolatban meg hadd jelezzem, hogy azok a francia és spanyol, egyébként szélsőjobboldali képviselők, akiket ön említett az egyik közismerten Le Pen pártjában politizál , tehát arra hivatkozni, hogy ők mit mondtak, az enyhén szólva komikus. Nyilvánvalóan tudjuk, hogy a francia és a spanyol képviselő is a LIBE bizottságban Orbán Viktor kebelbarátai. Hogy is mondjam, enyhén szólva, páriák ők az Európai Parlament egyéb közösségeiben. Tordai Bencére hadd reagáljak annyiban, hogy tulajdonképpen Karácsony Gergely öt kérdéséből az egyik, amelyik átment, ez a Fudan Egyetemről szóló népszavazási kérdés. [[16.30]] Önök azt mondták, hogy persze, lehet majd erről népszavazást tartani majd valamikor 2022 végén vagy 2023-ban, addig hadd folyjanak az előkészítések. De hát pont erről van szó, hogy addig ne költsenek el milliárdokat kamutanulmányokra meg olyan előkészítésekre, amelyek utána nem valósulnak meg, hanem előbb tessék megkérdezni az embereket, hogy akarjáke ezt egyáltalán, vagy nem. Egyébként biztos vagyok abban, hogy a Fidesz és a KDNP soraiban is többsége van azoknak, akik nem támogatják azt, hogy a Kínai Kommunista Párt titkosügynök-lerakata idejöjjön Magyarországra. Én biztos vagyok benne. Hát azért, hogy mondjam, a testbeszédükből is látni, hogy ez mekkora népszerűségnek örvend a Fidesz sorain belül. Tehát nem kell minket áltatni. Tudjuk, hogy ezt Orbán Viktor kitalálta, lebizniszelte a Kínai Kommunista Párttal, kértek valamit Montenegróban cserébe, a kínaiak meg azt mondták, hogy akkor mi meg azt kérjük, hogy idejöjjön a Fudan Egyetem. Lehet így bizniszelgetni, csak nem akkor, amikor 540 milliárd forintról van szó, és Magyarország kínai gyarmatosításáról van szó. Pontosan láttuk, hogy többek között Montenegróban mi történik, hogyha egy állam nem tudja visszafizetni a kínai hitelt, szó szerint az ország Kína gyarmatává válik. Hát, ezt önök nem támogathatják! És azt is tudjuk, akkor beszéljünk itt őszintén, kevesen vagyunk, magunk között, hogy ha önök kiírják legalább időben a népszavazást, akkor arcvesztés nélkül tudnak ebből a projektből kijönni. Akkor nem azt kell mondani, hogy igen, mi visszamondtuk, meghátráltunk, hanem akkor lehet azt mondani, hogy az emberek döntöttek erről. Pontosan tudják, tudjuk azt, hogy önök készítenek közvélemény-kutatásokat, amelyeket nem publikálnak, amelyek pontosan azt mutatják, hogy a Fidesz-szavazók táborában sem népszerű a Fudan Egyetem idehozatala. Tehát nem kell ezt elbábozni, de ha el akarják bábozni, akkor legalább ne költsenek százmilliókat meg milliárdokat egy olyan előkészítésre, ami nem fog megvalósulni. Ráadásul pontosan tudjuk, halljuk mi is, hogy már a kínaiak is elkezdtek ebből visszatáncolni, mert látják, hogy micsoda társadalmi ellenállás van ezzel az egésszel kapcsolatban. Hát hogyne lenne, amikor 540 milliárd forintba kerül egy darab egyetem, amely kínai munkásokkal, kínai hitelből, kínai alapanyagokkal épül meg, 450 milliárd forintos kínai hitel az 540-ből! Csak hogy értsük, hogy mi az a 450 milliárd forint, ugyanennyit különítettek el a jövő évi költségvetésben a teljes magyar felsőoktatásra, mint a Kínai Kommunista Párt egy darab egyetemére. Hát, ez nincs rendben! Ezt tudjuk, és önök is tudják, hogy ez nincs rendben. Nincs rendben az, hogy egy 540 milliárd forintos egyetemnél a magyar diákoknak a tandíj alapszakon alsó hangon 2,5 millió forint, mesterszakon 3,5 millió forint évente. Nincs rendben az, hogy amikor a magyar felsőoktatásban az oktatók havi átlagbére 280 ezer forint, akkor itt a Fudan Egyetemen oktató, az elitegyetemen oktató pedagógusok vagy előadók pedig 1 millió forintot vagy 1,5 millió forintot keresnek. Ez nincs rendben. Nincs rendben az, hogy azt a területet, ami ma a Diákváros területe, elveszik a vidéki magyar fiatalok elől, és odaadják a Kínai Kommunista Pártnak. Ez nincs rendben! Gulyás Gergely, Fürjes Balázs és Karácsony Gergely aláírtak erről egy dokumentumot, hogy az a terület Diákváros lesz, és tízezer magyar vidéki diáknak fog lakhatást biztosítani. Ezt nem lehet elvenni tőlük. Nem lehet elvenni tőlük a Kínai Kommunista Párt kedvéért. Úgyhogy én örülök, hogy önök támogatják ezt a javaslatot. Azt is tudjuk, hogy nem az általam felsorolt okok miatt támogatják ezt a javaslatot, hanem az önök homofób, elterelő népszavazási kezdeményezése miatt. Nekünk nem fáj, ha a kettő egy időben van. Nem fáj, mert pontosan tudjuk, hogy az senkit nem érdekel, mert az a hülyeség és egy nem létező dolog, ez viszont milliókat érdekel, mert ez a valóság, ez ténylegesen a mi jövőnkről, a gyerekeink jövőjéről szól. Tehát én örülök, hogy ezt támogatják. Egy kicsit éreztem a meghasonlást a felszólalásaikban, hogy nehéz volt azt mondani, mint államtitkár úr, hogy támogatjuk, leülünk, kész, kellett még valami körítést adni, de nem baj, ez belefér egy ilyen vitába. De tényleg azt kérem, hogy ha már támogatják, mindegy, hogy milyen okból, azért megakadályozni ne próbálják adminisztratív eszközökkel, hogy a kettőt egyszerre lehessen megtartani, a két népszavazást vagy akár hármat, ugye, ha Karácsony Gergely második kérdését is átengedi a Kúria, mert ahogy elmondtam az előterjesztői beszédemben és expozéban akkor maga a választás lesz az, ami a Fudan Egyetemről fog szólni. Tehát az emberek így vagy úgy, de el fognak menni, és le fogják tenni a voksukat amellett, hogy ne le legyen 540 milliárd forintért a Kínai Kommunista Pártnak titkosügynök-lerakata Magyarországon. Ez a kérdés már nem a pártokról szól, ez nem a Fideszről, nem a Párbeszédről, nem a DK-ról, nem a KDNP-ről szól. Ez hazánk jövőjéről és a gyerekeink sorsáról szól, és tudom, hogy ezt önök is tudják, úgyhogy örülök, hogy támogatják ezt a törvényjavaslatot, és arra kérem önöket, hogy amikor ezeknek a kérdéseknek a kiírása van Kövér László és Áder János által, akkor mindig a haza jövőjét és a haza sorsát tartsuk szem előtt. Köszönöm."
4,u2018-11-19-112,OTHER,-1.0,2018-11-19,0.17867054045200348,"Köszönöm szépen. Tisztelt Elnök Úr! Államtitkár Úr! Példákból láthatjuk, hogy mi történik akkor, ha a kényszer- és áldemokraták elveszítik a hatalmukat és visszatér a független igazságszolgáltatás; akkor jön a sikoltozás, a rémület és a nép, és ezek az emberek elmenekülnek a törvény és a következmények elől. Éppen ezért menekült önökhöz a hivatali visszaélés miatt két év letöltendő börtönbüntetésre ítélt macedón miniszterelnök. Amikor a macedón nép azt kérdezte, hogy hol a pénzünk, akkor útlevél nélkül elmenekült a számonkérés elől, egyes hírek szerint női ruhában átlépve a határt, biztos, ami biztos alapon. Micsoda hazafi, micsoda államférfi! Ilyen egy igazi bevándorlásellenes, sorosozó nemzeti hős! Önök így látják. Amikor felelni kell az elkövetett tettekért, bűnökért, akkor illegális migránsként menekülnek egy idegen országba, nehogy otthon egy hűvös börtöncellában találják magukat az átlopott luxusévek után. Nincs még egy európai ország, amely menedéket adna egy, a saját népét meglopó, elítélt volt miniszterelnöknek. Ezt csak a Fidesz-kormány teszi meg, ennek semmi köze a mi hazánkhoz. Európai szellemű kormány nem bújtat bűnözőket; ilyet csak annak álcázott vagy tényleges keleti diktatúrák, orosz bábállamok, banánköztársaságok csinálnak, nem európai tagállamok. Önök ezek közül melyiket vállalják magukra? Mi, európai magyarok tiltakozunk, hogy Magyarországot korrupt, népük elől elmenekülő, bukott politikusok, bűnözők gyűjtőhelyévé tegyék. Kétségtelen, hogy az önök által kiépített maffiaközpont erre nagyon alkalmas, de mi ebből nem kérünk. A DK felelősöket és következményeket akar látni. Amíg ezt nem teszik meg, addig senki nem gondolhat mást önökről, mint hogy előre megtett gesztusokkal felépítik, hogy az itteni bűnöző vezetők is női ruhába bújva menekülhessenek el a mi országunkból, amikor jön az igazság pillanata. Köszönöm szépen."
4,u2016-12-12-33,OTHER,-1.0,2016-12-12,0.9806780219078064,"Köszönöm szépen. Tisztelt Elnök Úr! Tisztelt Államtitkár Úr és kormánypárti Képviselőtársaim! Önök nemcsak hogy semmibe veszik, hanem egyenesen megalázzák a saját köztársasági elnöküket, amihez egyébként joguk van, de mindenesetre elég érdekes, hogy azt a köztársasági elnököt, akit önök delegáltak a köztársasági elnöki székbe, már nem először ilyen módon hozzák ilyen kényelmetlen, kellemetlen helyzetbe, hogy gyakorlatilag egy betű változtatás nélkül, illetve némi formai változtatással ugyanazt a javaslatot, amit ő visszaküldött megfontolásra, újra keresztül fogják erőszakolni a parlamenten. És igenis, ez a javaslat arról szól, ami benne van, mégpedig arról, hogy indokolatlanul korlátozzák a szélenergia elterjedését. Magyarországon - egyébként önök írták le még néhány évvel ezelőtt megújulóenergia-stratégiájukban, energetikai koncepciójukban, amit egyébként a Jobbik is támogatott - van még némi kapacitás szélenergia kiépítésére. Azt hiszem, ha jól emlékszem, körülbelül olyan 700 megawattnyi az, amit minden gond nélkül a jelenlegi rendszer elbír. Ehhez képest most van 330, ahogy államtitkár úr is említette. Tehát azért körülbelül a jelenleginek a dupláját még minden gond nélkül elbírná a hazai rendszer. Nyilván itt valami teljesen más van a háttérben, időközben megváltoztak a kormány prioritásai, és már nem hisz annyira a szélenergiában, vagy valami más érdekkörök másféle energiastratégiát erőltetnek önökre. Ez az önök dolga, mindenesetre ez az eljárás a Jobbik számára teljes egészében elfogadhatatlan. Egyébként elsőre sem szavaztuk meg a törvényjavaslatot, és ugyanúgy nemmel fogunk most is szavazni rá, éspedig nem azért, mert vannak, ugye, itt olyan álláspontok, hogy például a nukleáris energia meg a zöldenergia nem fér meg egymással, és ezért azt nem lehet támogatni. A mi nem szavazatunknak egy kicsit más az alapja. Mi azt mondjuk, hogy igenis, a megújuló energiáknak helyen van a hazai rendszerben, helye van akár a nukleáris energia mellett is, és a kiszabályozás is valóban egy fontos probléma és egy fontos kérdés, de nem megoldhatatlan. Megoldható a jelenlegi viszonyok között is. Természetesen hosszabb távon úgy volna jó, ha a hazai villamosenergia-hálózat is, a villamosenergiarendszer-irányítás is alkalmazkodna, idomulna a nagyobb beépített kapacitású megújuló energiákhoz, például a napenergiához, ahol szintén szükség van szabályozásra, vagy a szélenergia-kapacitás tekintetében. Államtitkár úr azt mondta, hogy önök inkább napenergiában és geotermikus energiában gondolkodnak, ugyanakkor környezetvédelmi termékdíjjal sújtják a napelemeket, ami nem fér össze ezzel az elvvel, itt valami ellentmondás van, illetve nyilván a rekordnagyságú, 27 százalékos áfa szintén nem nagyon ösztönzi ezeknek az elterjedését, meg a megfelelő nagyásgrendű pályázatok hiánya sem. Tehát ha egyszer a napenergiát jobban preferálják, akkor azzal együtt, hogy gátolják a szélenergia elterjedését, akkor a mérleg másik serpenyőjébe is pakoljanak, akkor valami pozitív intézkedést hozzanak, ami viszont a napenergia vagy a geotermikus energia elterjedését segíti. Egyébként az a nem túl ambivalens vagy nem túl nagy vállalás, amit tettek a megújuló energia arányának tekintetében az Európai Unió felé, az teljesíthető legyen, vagy akár túlteljesíthető is volna, de jelen formájában az, hogy kiválasztunk egy megújulóenergia-forrást, ami jelen esetben a szélenergia, és ilyen indokolatlan szabályozást hozunk, amiben gátoljuk… - és közben meg azt mondjuk egyébként, vagy azt mondja a kormány, hogy egyébként nem is éri meg Magyarországon szélenergiába beruházni vagy szélkerekeket építeni. De akkor miért van szükség erre a törvényjavaslatra? Miért van szükség törvényileg is megakadályozni, ha piacilag sem érné meg? Nyilvánvaló, hogy nem erről van szó. Nem véletlen, hogy 2010 óta nem épült szélerőmű Magyarországon. A Fidesz-kormány láthatóan hadat üzent a szélenergiának, pedig Magyarország akár profitálhatna is belőle. Tudom, hogy elsősorban azoknak az országoknak éri meg szélenergiával operálni, akik a berendezéseket saját maguk is gyártják és előállítják, és főleg ebből van nekik is a hasznuk, nem magából a szélenergia-termelésből. A szabályozó kapacitások tekintetében is jó néhányszor felvetettük már itt, a Ház falai között a megoldási javaslatainkat, amelyek egyelőre süket fülekre találtak. Mindez azonban nem indoka annak, hogy ne fogadjuk el azt, hogy Magyarországon igenis van még lehetőség szélenergia-kapacitás kiépítésére, vannak olyan területei az országnak, ahol a megfelelő szél rendelkezésre áll ehhez, főleg a Kisalföldön és hegyvidékek egyes részein. Érdekes módon Ausztriában, néhány kilométerrel arrébb megéri, itt a határnak ezen az oldalán pedig, úgy látszik, hogy nem éri meg. Ez egy elég érdekes felfogás, hiszen ott szélerőműerdők vannak a határ osztrák oldalán, míg ha átjövünk a határon, nyilvánvalóan nem attól függ, hogy megéri-e vagy nem, ahogy a szél sem azt mondja, hogy ez itt már Magyarország, itt már nem fújok olyan erősen. Tehát ha Ausztriában megéri, nyílvánvalóan megérné Magyarországon is. Önök mesterségesen gátolják, akadályozzák ezt most már jó néhány éve. Azt mondom, hogy Magyarország energiabiztonságához ugyanúgy hozzátartoznak az alaperőművek és a megújulók is ugyanúgy hozzá kell hogy tartozzanak, nem szabad egyiket a másik kárára gátolni. Nyilvánvalóan egy egészséges energiamixhez mindegyik hozzátartozik. Ha tényleg az volna a cél, hogy hosszabb távon magyar háztartások kedvezményes áron és biztonságosan jussanak villamos energiához, akkor bizony ebbe beletartozna az is, hogy a megújuló energiaforrások, főleg a szél, a nap, a geotermia elterjedését elősegítjük. Ugyanis ellentétben azzal, amit államtitkár úr mondott, jelen pillanatban, ha megújuló energiára gondol a kormány, akkor általában a biomassza az, ami a legnagyobb arányban Magyarországon a megújulóenergia-termelést adja, ami pedig nem jelent mást, mint az egykori szenes erőművek átállítását fatüzelésűre, és a fatüzelésű erőművekben az erdők eltüzelését, amit mi nem feltétlenül tekintünk, sőt egyáltalán nem tekintünk megújuló energiaforrásnak. Így hát a Jobbik nem meglepő módon nem fogja támogatni a szavazás során a köztársasági elnök úr által visszaküldött törvényjavaslat változtatások nélküli elfogadását. Ezt nemcsak a köztársasági elnök úr megalázásának tekintjük a kormánypárti frakciók részéről, hanem az egész hazai zöldenergiában, megújuló energiában hívő olyan szakmai közösségnek, akik reálisan látják, hogy ennek ma Magyarországon bizony volna lehetősége, amit a kormány akadályoz. A Jobbikról aztán igazán nem mondhatják, hogy elfogultan vagy elvakultan zöldenergia-párti lenne, hiszen mi voltunk azok, akik a Paksi Atomerőmű bővítését is megszavaztuk, és mi voltunk azok, akik támogattuk a kormánynak az előző ciklusban az „atom-szén-zöld”-re alapuló energiamixét, de ebben benne volt a zöld is, és az egyre inkább eltűnni látszik belőle, vagy csak kommunikációs szinten jelenik meg, és ez bizony a párizsi egyezmény és más hasonló klímaegyezmények miatt is aggodalommal tölt el minket. Még itt a végén hadd jegyezzem meg, hogy néhány hónappal ezelőtt, amikor a párizsi klímacsúcsról, illetve a klímaegyezményről volt vita itt a parlamentben, vezérszónoklatomban Áder János köztársasági elnök úr jelenlétében bíráltam a köztársasági elnök urat, mondván, hogy a környezetvédelem egyik alapmondásának - „Gondolkodj globálisan, cselekedj lokálisan!” - eddig csak az első részét vette magára nézve kötelezőnek. [[12.00]] Tehát nagyon jól tudott globálisan gondolkodni és nemzetközi szinten képviselni a környezet védelmét, azonban itthon mindig csendben maradt, amikor ilyen kérdésekről, ilyen problémákról volt szó. Most pedig - hogy következetes legyek - hadd dicsérjem meg köztársasági elnök urat, hogy ebben az esetben igenis a sarkára állt, és visszaküldte ezt a törvényjavaslatot. Valószínűleg ő is tudta, az önök soraiból került a köztársasági elnöki székbe, tehát olyan nagy meglepetés nyilván nem éri azzal, hogy önök az ő javaslatait semmibe veszik, és úgymond megmutatják, hogy hol a helye a köztársasági elnöknek. Javaslatokat tehet, de azokat érdemben úgysem fogják megfogadni; egyébként is a környezetvédelem Orbán Viktor miniszterelnök úr szerint egy baloldali vagy egy baloldali kötődésű dolog, amivel mi egyáltalán nem értünk egyet, sőt pontosan azt mondjuk, hogy aki igazán szereti és félti a nemzetét és a hazáját, az igazán környezetvédő elkötelezettségű, gondolkodású, és a megújuló energiák mellett teszi le a voksát. Köszönöm szépen. [[Taps a Jobbik padsoraiban.]]"
4,u2021-03-22-63,OTHER,-1.0,2021-03-22,0.0626949891448021,"Köszönöm a szót, elnök úr. Tisztelt Képviselőtársaim! Tisztelt Államtitkár Úr! A perui magyar követ gyalázatos pedofilbotránya minden normális embernél kiverte a biztosítékot, és azon is nagyon sokan fölháborodtak, ahogy az aberrált Kaletát hazacsempészték, hímestojásként bántak vele, és végül a bűncselekményéért tulajdonképpen csak egy fölfüggesztettet és nevetséges pénzbüntetést kapott. Érezhették a Fideszben is, hogy baj van, nem véletlenül szólalt meg Kocsis Máté frakcióvezető, illetve Gulyás Gergely miniszter úr, amellett kardoskodván, hogy igen, szükség van a Btk. szigorítására ilyen esetekben. Azt azonban már megtanulhattuk, hogy egy dolog a szépen hangzó propagandaduma, egy másik pedig a valóság. A valóság, tisztelt kormánypárti képviselőtársaim, az az, hogy a kormánypárti többség az Igazságügyi bizottság legutolsó ülésén elutasította azt a jobbikos törvénymódosítási javaslatot, ami a pedofilok szigorúbb megbüntetését célozta volna, pedig erre bizony szükség lenne. A valóság az, hogy a kormánypárti többség nem támogatta azt a határozati javaslatot sem, ami lehetővé tette volna egy nyilvános pedofilregiszter fölállítását. Mi azt mondjuk, hogy az embereknek igenis joguk van ahhoz, hogy tudják azt, hogy miféle szörnyetegek élhetnek a környezetükben. A valóság az, hogy azt a határozati javaslatot sem támogatták, ami a szexuális erőszaktevők kémiai kasztrálásával, gyógyszeres kezelésével volt kapcsolatos. Márpedig a Medroxyprogesteron-acetát már bizonyított az Egyesült Államokban és Európa néhány országában is. Statisztikai adatot mondanék: a visszaesők arányát 43 százalékról 3 százalékra lehet ezzel leszorítani. Mit jelent ez magyarra fordítva? Rengeteg megmentett áldozatot, megkímélve őket attól a szörnyű traumától, ami az egész életükre kihathat. És akkor még egy kis statisztika: az Európai Unión belül a szexuális célú emberkereskedelem gyermekkorú áldozatainak fele Magyarországról kerül ki. Ezeknek a gyerekeknek a 10 százaléka még a 11 éves kort sem töltötte be akkor, amikor aberrált állatoknak, aberrált férgeknek eladják őket. A látencia pedig óriási. [[Az elnök a csengő megkocogtatásával jelzi az időkeret leteltét.]] A kérdés viszont egyszerű: lesze szigorítás vagy nem? Várom válaszát. Köszönöm."
5,u2020-03-16-67,Fidesz-KDNP,0.92919921875,2020-03-16,0.09745784848928452,"Köszönöm a szót, elnök úr. Mindenekelőtt szeretném minden tiszteletemet kifejezni azok előtt, akik ma helytállnak a frontokon, az egészségügyben, a rendvédelemben, kereskedelemben, kiskereskedelemben, de minden termelő szektorban, így az agráriumban dolgozók előtt is, hogy az élelmiszer-ellátás biztonságos maradhasson.Nos, tisztelt miniszter úr, a klímaváltozás az éghajlati rendszer összetett, egymásra épülő folyamatainak és kölcsönhatásainak átalakulását jelenti, éppen ezért tesz meg Magyarország Kormánya annak érdekében, hogy a Jóisten által adott természetet óvjuk és védjük. Fontos, hogy ne csak beszéljünk róla, hanem cselekszünk is, nemcsak a meghirdetett zöldprogrammal, hanem mellette más apró dolgokkal is, ami nemcsak a természetet védi, de jelen példa által a méhészgazdáknak is segítséget nyújtunk. Nem túlzás kijelenteni, hogy a méhek nélkül nincs élet. Földünk globális tápláléklánca alapvetően a méhek és egyéb beporzók tevékenységén alapul, mind az állatvilág, mind mi, emberek képtelenek lennénk túlélni a méhek nélküli világot. A jelenlegi méhállományt fenn kell tartanunk, támogatási rendszerrel ösztönözni a méhtartási kedvet. Jelenleg 20 ezer méhész dolgozik az országban, a fogyasztással ellentétben a termelésben mi, magyarok nagyhatalom vagyunk, az Unió méztermelésének 10 százalékát mi adjuk. Az úgynevezett méhsűrűség nálunk a legmagasabb nemcsak az Unióhoz viszonyítva, hanem a világon is, az országos átlag 13 méhcsalád négyzetkilométerenként, de az ország egyes részeiben, így Zala és Somogy megyében, 20 feletti ez a szám. Magyarország számára a téma azért is fontos, mert a harmadik legnagyobb méztermelő ország vagyunk az Európai Unióban, az ágazat jelentőségét az is mutatja, hogy a méhek porozzák be a növények 84 százalékát, és a beporzás teszi lehetővé az élelmiszerek 76 százalékának előállítását. A mézpiac anomáliái miatt a méhtartási kedv csökkenése tapasztalható némely EU-s tagállamban, elsősorban az Unióba áramló, többször kétes minőségű kínai méz okoz sok gondot a méhészeknek. A fentiekre tekintettel kérdezem miniszter urat, a méhészeti támogatások hazánkban kompenzáljáke a jövedelmezőség csökkenését, elegendőe a támogatás mértéke a méhtartási kedv fenntartásához, a méhészeti nemzeti program mellett igényelhetőe egyéb támogatás a magyar méhgazdák számára. [[Taps a kormánypártok padsoraiból.]]"
5,u2015-06-10-101,Fidesz-KDNP,0.91259765625,2015-06-10,0.9905263781547546,"Köszönöm szépen, elnök úr. Tisztelt Országgyűlés! Tisztelt Képviselőtársaim! A piac rendezett és megfelelő működése alapköve egy jól működő gazdaságnak, és ez az állítás különösen érvényes a mezőgazdasági termékek piacára. A rendezett piaci működés kiszámítható gazdasági környezetet biztosít mind a termelők, mind a feldolgozók és a kereskedők számára. A stabilitás fokozza a termelés tervezhetőségét, a növekedési és fejlesztési kedvet, továbbá átlátható és tiszta piaci folyamatokat teremt, csökkentve ezzel a feketegazdaság arányát is. A versenyképes mezőgazdaság fenntartása érdekében az Európai Unió szabályozási eszközökkel segíti elő a mezőgazdasági termékpiacok szervezett és rendezett működését. A mezőgazdasági termékpiacok közös szervezéséről szóló jogszabályok a közös agrárpolitika legutóbbi reformjának keretében számos ponton megváltoztak, amely a hatékony és versenyképes piacszervezés érdekében a hazai mezőgazdasági piacszabályozás általános rendelkezéseinek felülvizsgálatát, módosítását és kiegészítését tette szükségessé.A mezőgazdasági termékpiacok szervezésének kérdéseivel kapcsolatos, jelenleg hatályos törvényi szintű hazai szabályozást a szakmaközi szervezetekről és az agrárpiaci szabályozás egyes kérdéseiről szóló 2012. évi CXVIII. törvény tartalmazta. Ennek alapját az 1234/2007. tanácsi rendelet adta, amely 2014. január 1-jén átadta helyét az 1308/2013. parlamenti és tanácsi rendeletnek. Az új európai uniós rendeletben az egyes ágazatok szabályozásának további piaci orientálásával a szakmaközi és termelői szervezetek önszabályozáson alapuló piaci intézkedései még jobban előtérbe kerültek, aminek következtében e szervezetek szerepe a laza szabályozású ágazatokban is erősödött. Ezenkívül a szervezetek elismerésével, működésével kapcsolatos szabályozás is átfogó megújuláson esett át, valamint új, a korábbinál hatékonyabb és egységesebb válságkezelési intézkedéscsomag került az európai uniós rendeletbe. A korábbi jogalapot jelentő uniós szabályozás tehát jelentős mértékben átalakult, emiatt a hatályos magyar törvény szerkezete, az abban szereplő hivatkozások megváltozása a továbbiakban nagyon megnehezítené a megfelelő jogalkalmazást.Tekintettel a szükséges változtatások körére és mennyiségére, indokolttá vált egy új törvény előterjesztése, amely egészében felváltja a jelenlegit. A javaslat alapvetően továbbviszi a korábbi szabályozás jól működő elemeit, egyben biztosítja az uniós termékpiaci szabályozás hazai végrehajtásának kereteit. Az új törvény fellép a kereskedelmi ügyletekhez kapcsolódó kockázatok és visszaélések ellen. A szerződéskötésre, fizetési határidőre, adatszolgáltatásra és versenyjogi szabályozásra vonatkozó elemei megfelelő keretet biztosítanak az egyes ágazatok szereplői számára az integráltabb és szervezettebb működéshez, ugyanakkor figyelembe veszik a mezőgazdasági termelésben állandóan jelen lévő bizonytalanságot, és csökkentik a termelők kereskedelmi ügyletekhez kapcsolódó kockázatait, valamint a visszaéléseket. A javaslat kifejezett célja, hogy megakadályozza az időjárási és más természeti okok miatt ténylegesen nehéz helyzetbe került termelők teljes tönkremenetelét, ugyanakkor a termelők szerződéses kötelem alóli mentesülése szigorú feltételekhez kötött annak érdekében, hogy ez ne gátolja az ügyletek létrejöttét.A magyar mező- és élelmiszer-gazdaság fejlődése és versenyképessége szempontjából kulcskérdés, hogy növekedjen az egyes ágazatok szervezettsége. Ezért a KAP-reform által meghatározott irányok figyelembevételével a magyar agrárpolitika is egyre nagyobb szerepet szán az egyes ágazatokban megvalósuló, alulról szerveződő, nyitott tagság elvén működő ágazati önszabályozásnak. Ezt az önszabályozást a termelői és a szakmaközi szervezetek, termelői csoportok hivatottak megvalósítani. Az európai mezőgazdaságban a termelői szerveződések a rendezett ágazati működés és a termelők érdekérvényesítésének alapvető építőegységei. A termelői csoportok és a termelői szervezetek feladata a termelés és értékesítés szervezése, az együttes piaci fellépés kereteinek biztosítása és a stabil termelői jövedelmezőség elősegítése. A termelői szervezeteket megalakító termelők termékeiket közösen viszik piacra, így alkuképesekké válnak, csökken a hátrányuk a nagy volumenben termelő és vásárló szereplőkkel szemben. A termelői szervezetek megerősítésén keresztül növelhető az ágazatok technikai és technológiai színvonala, elősegíthető a friss piacok elérése, és könnyebben megoldható a feldolgozóipar ellátása megfelelő minőségű és mennyiségű hazai alapanyaggal. Emellett fontos szerepük lehet a hazai feldolgozóipar újjászervezésében is, amely összhangban van a vidékfejlesztésre és élelmiszergazdaság-fejlesztésre irányuló általános célkitűzéseinkkel.A törvényjavaslat a termelői szervezetek esetében meghatározza a működésükkel kapcsolatos alapvető szabályokat, valamint az új közösségi szabályozás által biztosított jogaikkal kapcsolatos alapvető eljárási szabályokat. [[13.40]] A szerveződés magasabb fokát jelentő szakmaközi szervezetek egy-egy ágazat szereplőit, így a termelőket, a feldolgozókat és a kereskedőket vertikálisan fogják össze azzal az elsődleges céllal, hogy a termékek előállításának és forgalmazásának fejlesztését előmozdítsák, valamint elősegítsék a piac szereplői között az információáramlást, és ezzel növeljék a piac átláthatóságát. Az ágazati szereplők összefogása, az önrendelkezési jog megteremtése fontos és hatékony eszköz a mezőgazdasági termelés kiszolgáltatottságának csökkentésére, valamint a termelés, a feldolgozás és a forgalmazás szervezettségének növelésére. Ezáltal jelentős mértékben nő a teljes élelmiszerlánc működésének kiszámíthatósága és stabilitása is. Mindez a fogyasztók szempontjából is előnyös helyzetet teremt a piac és a verseny szabályainak torzítása nélkül. Az elismert szakmaközi szervezetek intézkedéseikkel elősegíthetik a kínálat piaci igényekhez való igazítását, adatgyűjtéssel és a piaci ártendenciák feljegyzésével előrejelzéseket készíthetnek, minőségjavító intézkedéseket hozhatnak, vagy akár ajánlott szerződésmintákat alkothatnak. Ezeken felül, amennyiben egy adott termék tekintetében reprezentatívnak minősülnek, azaz az előállítás túlnyomó részét lefedik, a szakmaközi és a termelői szervezetek kezdeményezhetik egyes szabályaik kiterjesztését a tagsággal nem rendelkező ágazati szereplőkre is. Az uniós ágazati beosztás egyes esetekben eltér a magyar gyakorlattól, ezért az új törvény rugalmasan biztosítja annak lehetőségét, hogy egy adott ágazatban működő szakmaközi szervezet szükség esetén más ágazatok termékeit is képviselhesse, illetve hogy egy szakmaközi szervezet egy ágazatnak csak bizonyos részében működjön. Egyszerűsödik a szakmaközi szervezetek elismerésével és működésével kapcsolatos szankciórendszer, valamint átláthatóbbá válnak a szakmaközi szervezetekre vonatkozó versenyjogi feltételek is. Az új törvény tartalmazza a tejágazatban a kvótarendszert felváltó új európai szabályozás hazai végrehajtási elemeit, így például a nyerstej-értékesítés esetében a kötelező szerződéskötési előírást. Megalapozott ágazatpolitikai előrejelzéseket és döntéseket csak megfelelő adatok alapján lehet hozni. A piaci fejlemények követése és a korszerű adatszolgáltatás érdekében az új törvény lefekteti a mezőgazdasági adatbázisok, a tesztüzemi információs rendszer, a piaci árinformációs rendszer, az agrártámogatás igénybevevői által szolgáltatott adatok, a termékbecslési célból szolgáltatott adatok, valamint a termelői szervezetekkel és termelői csoportokkal kapcsolatos adatbázisok működésének kereteit. Rendkívüli piaci események, mint például az orosz importtilalom, egészségügyi kockázatok vagy fogyasztói bizalomvesztés esetén biztosított annak lehetősége, hogy gyors válságkezelési intézkedések kerüljenek végrehajtásra mind a piaci szereplők, mind a fogyasztók érdekében. A halászati és akvakultúra-termékek piacának szervezéséről szóló hazai végrehajtási szabályok újdonságként jelennek meg a mezőgazdasági piacszabályozás rendszerében. Az új törvény számos más speciális piacszervezési intézkedést is tartalmaz, amelyek az európai uniós szabályok adta lehetőségeket biztosítják. Ilyen például a vágóállatok vágás utáni minősítése vagy az adatszolgáltatás részletszabályai. Tisztelt Elnök Úr! Tisztelt Országgyűlés! Egy minden részében megújult, az európai uniós szabályozáshoz igazított, ugyanakkor a nemzeti sajátosságokat is figyelembe vevő, modern, áttekinthető és a mezőgazdasági piacok szabályozásának eddigi tapasztalataira is építő jogszabályt ismerhetnek meg a T/4854. számú törvényjavaslatban. Kérem, hogy a törvényjavaslatot az Országgyűlés vitassa meg és fogadja el. Köszönöm szépen a figyelmüket. [[Taps a kormánypártok soraiban.]]"
5,u2015-11-03-173,Fidesz-KDNP,0.8876953125,2015-11-03,0.04111623764038086,"Köszönöm, elnök úr. Tisztelt Országgyűlés! Minden országnak, így Magyarországnak is megvan a saját nemzeti szeszes itala, és ez nem más a mi esetünkben, mint a pálinka. Ez hagyomány, történelem és nemzeti identitás is egyben. Hazánkban a már évszázadok óta bőséges termést nyújtó és a gyümölcsök fajtáiból széles skálát felvonultató gyümölcstermő területek biztosítják a lehetőséget a jó minőségű és rendkívül gazdag ízvilágú pálinka előállításához. A pálinka hungarikum, és kiemelt szerepet tölt be a hungarikumok között. Ezen túlmenően nemzeti kincsünk, ami a magyar táplálkozási kultúra és a hagyományőrzés szerves része. Talán nem is található olyan háztartás Magyarországon, ahol családi rendezvények, családi összejövetelek vagy hagyományőrző ünnepségek keretében ne kerülne az asztalra, majd fogyasztásra ez a csodálatos prémiumtermék. Ezért 2008-ban a pálinka törvényi védelmet kapott az úgynevezett pálinkatörvény hatálybalépésével. A pálinkatörvény létrehozta a pálinka előállítása, származása, minősége és eredetvédelme egységes szabályozásához fűződő közös magyar érdek előmozdítása érdekében a Pálinka Nemzeti Tanácsot. A pálinkatörvény 2008-as megalkotása óta eltelt szakmai tapasztalatok, valamint a Pálinka Nemzeti Tanács által ellátott feladatok tapasztalatai alapján hosszú és alapos kodifikációs munka eredményeképpen született meg a pálinkáról, a törkölypálinkáról és a Pálinka Nemzeti Tanácsról szóló T/6982. számú törvényjavaslat, amely alapvetően megváltoztatja a Pálinka Nemzeti Tanács működését. Az Európai Unió jogrendszere részletesen szabályozza a szeszes italok fogalmi rendszerét és az egyes tagállamokban előállításra kerülő termékek uniós eredetvédelmét. A szeszes italok meghatározásáról, megnevezéséről, kiszereléséről, címkézéséről és földrajzi árujelzőinek oltalmáról szóló 2008. január 15-i 110/2008-as EK európai parlamenti és tanácsi rendelet alapján a pálinka és a törkölypálinka uniós oltalom alatt álló földrajzi jelzés. A pálinka uniós oltalma nagymértékben hozzájárult a különleges minőségű pálinka előállításával foglalkozó pálinkaházak és manufaktúrák számának emelkedéséhez, ami tovább emeli a pálinka jelentőségét. A törvényjavaslat előírja a belföldön forgalomba kerülő pálinkák és törkölypálinkák esetében a pálinkazárjegy alkalmazását. A Pálinka Nemzeti Tanács jelenleg egy véleményező, javaslattevő jogkörrel működő konzultatív testület, amely hat szakmai szervezet tíz képviselőjéből áll, kiegészülve az agrárgazdaságért felelős miniszter két, valamint a nemzetgazdaságért felelős miniszter egy delegáltjával. A törvényjavaslat alapján a Pálinka Nemzeti Tanács jogi személlyé, köztestületté válik, amely közfeladatai tekintetében a származás-, minőség- és eredetvédelemmel, a pálinka piacra jutásának elősegítésével, a pálinka mint nemzeti kincs megóvásával kapcsolatos közfeladatokat látja el. A Pálinka Nemzeti Tanács a pálinka- és törkölypálinka-előállítás, a termékleírások ellenőrzése, az uniós oltalomból eredő jogérvényesítés, a minőségvédelem, az egységes marketingstratégia kialakítása érdekében csak köztestületként tud hatékonyan fellépni. Az uniós oltalom alatt álló földrajzi jelzéssel rendelkező pálinkák termékleírásában foglaltak ellenőrzésére kiemelt figyelmet kell fordítani. A pálinka és a törkölypálinka - mint európai uniós oltalom alatt álló földrajzi jelzés - védelme érdekében a Pálinka Nemzeti Tanács a jelenlegi formájában nem rendelkezik önálló hatáskörrel. A törvényjavaslat a Pálinka Nemzeti Tanács közfeladatává teszi és ezáltal megfelelő hatáskörrel ruházza fel többek között az oltalom alatt álló földrajzi jelzéssel rendelkező pálinka és törkölypálinka termékleírások betartásának vizsgálatát, az uniós földrajzi jelzésoltalommal összefüggő jogérvényesítést, a jogsértőkkel szembeni fellépést. A törvényjavaslat alapján a Pálinka Nemzeti Tanács tagjai a törvény erejénél fogva a pálinka-előállítókat képviselő olyan szakmai érdekvédelmi szervezetek, amelyek legalább öt lezárt gazdasági évvel rendelkeznek, és ezen időszak minden évében legalább tíz szeszfőzde adóraktár-engedéllyel rendelkező tagjuk van, továbbá önkéntes alapon a Pálinka Nemzeti Tanács tagja lehet az a szakmai érdekvédelmi szervezet, amelyet kérelmére a Pálinka Nemzeti Tanács tagként felvesz. A törvényjavaslat alapján a Pálinka Nemzeti Tanács tisztségviselői az elnök, az alelnökök és a felügyelő testület elnöke. A Pálinka Nemzeti Tanács vagyonkezelését, valamint gazdálkodásának törvényességét a kitűzött célok és az ellátandó feladatok megvalósulásával összefüggésben egy háromtagú felügyelőtestület ellenőrzi. A pálinkapiac szereplőinek nagy fontossággal bír a pálinkaversenyeken történő megmérettetés is. A Pálinka Nemzeti Tanács feladatai között szerepel az országos pálinka- és törkölypálinka-verseny megrendezése, amelyet köztestületként a tanács önállóan szervezhetne, jogokat szerezhetne, és a feladatok elvégzése érdekében kötelezettségeket vállalhatna. A törvényjavaslatban meghatározott feladatok ellátása megalapozza a Pálinka Nemzeti Tanács köztestületként való működését. Tisztelt Országgyűlés! Tisztelt Elnök Úr! Az elmúlt években és napjainkban a világ és az Európai Unió is igen komoly változásokat él át. Ezek a változások a mezőgazdaságot, így a pálinkát is szervesen érintik. Az ágazat minden szereplőjének komoly erőfeszítéseket kell tenni ahhoz, hogy ezekhez a változásokhoz versenyképesen alkalmazkodni tudjon. A pálinkát mint hungarikumot kötelességünk az egész magyar nemzet számára megvédeni és népszerűsíteni, amit a törvényjavaslat szervesen elősegít és támogat. Kérem önöket is a törvényjavaslat támogatására. Köszönöm a figyelmet. [[Taps a kormánypártok soraiban.]]"
5,u2017-03-20-7,Fidesz-KDNP,-0.939453125,2017-03-20,0.12018138915300369,"Köszönöm szépen a szót, elnök úr. Tisztelt Országgyűlés! Tisztelt Képviselő Úr! Elnézését kérem, hogy ezt kell mondanom, de úgy látom, ön idegességében vagy frusztrációjában hetet-havat összehordott az elmúlt öt percben, elég nehéz kihámozni ebből, hogy mit is szeretett volna mondani. Valószínűleg azért lehet ez, ahogy ön is mondta, merthogy a mai mezőgazdasági bizottsági ülésen az ön indítványát nem fogadták el. Én erről nem tehetek. Tisztelt Képviselő Úr! Ön az élelmiszer-biztonságról, az élelmiszer-minőségről beszélt, ennek kapcsán a kettős mércéről az élelmiszerek területén, amelyet a nyugat-európai, illetve a kelet-európai piacokkal szemben a nagy multicégek elkövetnek. Csak az Országgyűlés tájékoztatásaképpen: arról van szó, hogy 2014 őszén a Nemzeti Élelmiszerlánc-biztonsági Hivatal végzett egy 24 terméket érintő összehasonlító vizsgálatot, amit Ausztriában, illetve Magyarországon ugyanazon multinacionális cégek ugyanazon márkájú termékei körében végeztünk. Azt tudjuk mondani ennek a tapasztalatából, hogy ezen termékek nagy többsége eltérő minőségű, eltérő összetételű volt. Nyugodtan mondhatjuk néhány termékre, hogy silányabb minőségű volt. Ezt akkor a kormány az Európai Unió illetékesei felé jelezte, mind a Mezőgazdasági és Halászati Tanácsban, mind egyéb fórumokon. Szlovákiában, Csehországban, a kelet-közép-európai országokban is vizsgálódott az Élelmiszerbiztonsági Hatóság, és nemrégiben látott napvilágot az ő vizsgálatuk eredménye, amely világosan igazolja azt, amit mi is mondtunk, hogy az élelmiszerek minősége területén kettős mérce van az Európai Unión belül, más, jobb minőségű élelmiszereket gyártanak és árulnak a multinacionális cégek Nyugat-Európában, mint mondjuk, Magyarországon. Ezt követően Fazekas Sándor miniszter úr február 20-án elrendelt egy közel száz terméket, száz élelmiszerpárt érintő vizsgálatot, amely vizsgálat hamarosan lezárul, és ha tudjuk tartani a határidőt, akkor a jövő héten mindannyiukat, az Országgyűlést, a vásárlókat, illetve a közvéleményt tudjuk tájékoztatni arról, hogy milyen eredmények születtek. Ezen vizsgálat alkalmával fűszereket, alkoholos és alkoholmentes italokat, konzerveket, fagyasztott, valamint édesipari termékeket és tejtermékeket vizsgálunk. Emellett március 2-án volt egy rendkívüli V4-csúcstalálkozó, ahol a V4-országok miniszterelnökei erős jelzést juttattak el az Európai Bizottság elé. Emellett március 6-án ülésezett újra az Európai Unió Mezőgazdasági és Halászati Tanácsa. Ez a tanácsülés közös magyar és szlovák javaslatra foglalkozott a kettős élelmiszerek problémájával, amely javaslathoz Csehország, Szlovénia, Románia, Bulgária, Görögország és Horvátország is csatlakozott. Azt tudjuk mondani, hogy most már nem egymagában a kelet-európai országok vagy Magyarország küzd azért, hogy megfelelő minőségű élelmiszerhez jussanak a magyar vásárlók, hanem az Európai Unió lakosságának majdnem egyötödét kitevő nyolc tagállam. Tisztelt Képviselő Úr! Március 15-én volt öt éve, hogy a Nemzeti Élelmiszerlánc-biztonsági Hivatal megalakult. Ezen öt esztendő alatt a Nébih közel 12 millió laboratóriumi vizsgálatot végzett. 9,5 milliárd forint adó-, illetve áfaelkerülést állapított meg, és a Nemzeti Élelmiszerlánc-biztonsági Hivatal, hiszen ez is feladata, több mint fél tucat szemléletformáló kampányt indított el éppen azért, hogy a magyar élelmiszerek minősége javuljon. Emellett a Magyar Élelmiszerkönyv előírásait is folyamatosan módosítjuk, szigorítjuk azért, hogy a Magyarországon forgalomba kerülő élelmiszerek minősége növekedjen. A Nemzeti Élelmiszerlánc-biztonsági Hivatal is minden hónapban közzétesz olyan vizsgálati eredményt, amely segíti a magyar vásárlókat abban, hogy jó minőségű élelmiszerhez juthassanak. Tájékoztatom az Országgyűlést, hogy 2015-ben és 2016-ban is meghirdette a Földművelésügyi Minisztérium „A helyi termék éve” programot. Ennek keretében például a tavalyelőtti OMÉK-on több mint száz helyi kistermelő tudott bemutatkozni, tudta bemutatni a termékét, amelyet előállított, és a 2010-es kormányváltás után születtek olyan jogszabály-módosító javaslatok, amelyek következtében megháromszorozódott a helyi termelői piacok száma és megkétszereződött a helyi termelők száma. Az elmúlt esztendőkben a kormány nagyon sok intézkedést tett azért, hogy a magyar családok asztalára egészséges, biztonságos, kiváló minőségű élelmiszer kerüljön. Köszönöm szépen a figyelmüket. [[Taps a kormánypártok soraiban.]]"
5,u2015-10-26-297,Fidesz-KDNP,-0.95458984375,2015-10-26,0.019038042053580284,"Köszönöm szépen a szót, elnök úr. Aki kétperces felszólalásra jelentkezik, nagyon résen kell lennie, mert rendkívül gyorsan továbblép az általános felszólalás, mire harmadik körben esetleg szót kapunk. [[Gőgös Zoltán: Nem mi csináltuk ezt sem!]] Hadd térjek vissza egy kis számmisztikához! Szilágyi György képviselőtársam valami óriási tragédiával adta elő, hogy a jelenlegi földforgalmi törvény az ő olvasata szerint kinyitja a földvásárlás lehetőségét Európa összes lakójának, gyakorlatilag 700-800 ezer embernek. [[Szilágyi György: Társult országokkal!]] Még a társult országokat is ide sorolta. [[20.20]] Képviselő úr, jobb lett volna, ha egy kicsit jobban tanulmányozza a földtörvényt, ezt az elvi lehetőséget, amit ön itt óriási tragédiaként felvázolt, mert - ha szabad úgy fogalmazni - mi azért résen voltunk, mi, akik megpróbáltuk megalkotni ezt a földforgalmi törvényt, és éltünk az Európai Bíróság azon ítéletével az egyik különös perben, amely azt mondta, hogy feltételekhez lehet kötni a termőföldvásárlást egy adott tagországnak, ha ezt akarja. És milyen csoda, mi úgy gondoltuk, hogy feltételekhez kötjük. Csak néhány apró feltételt hadd mondjak el! Az a 700-800 ezer érintett ember, aki Magyarországon vásárolhat termőföldet, így önmagában majdnem igaz, csak voltak feltételek - amelyeket egyébként az Unió megkifogásolt, de hadd ragaszkodjunk hozzá, hogy nekünk ez fontos -, hogy csak földműves vásárolhat, természetes magánszemély, mindazok, akik már legalább három éve letelepedtek Magyarországon, és életvitelszerűen mezőgazdasági termelést folytatnak, de nemcsak bejelentésre, hanem ezt egy államigazgatási szerv még le is igazolja számára. És tetszik tudni, hogy hány ilyen van most? 102 ezer. Még az összes magyar, jelenleg is jogosultsággal rendelkező gazdálkodó sem kérte ezt az igazolást. Számításaink szerint 180 vagy 200 ezer gazdálkodó kérhetné ezt az igazolást, de nem kérte ki. Jelenleg 102 ezer ember, természetes magánszemély vásárolhat termőföldet Magyarországon, és nem 700-800 ezer ember. Ezt az apróságot szerettem volna kijavítani. Köszönöm szépen a figyelmet."
5,u2018-10-30-39,Fidesz-KDNP,-0.95947265625,2018-10-30,0.019710935652256012,"Köszönöm a szót, elnök úr. Tisztelt Országgyűlés! Az előbb Z. Kárpát Dániel képviselő úr azt kifogásolta az első mondatában, hogy egyfajta salátatörvény van előttünk, és ezt ő nehezen tudja kezelni. Utána határozottan elkezdett másról beszélni, ami alig tárgya ennek a törvénycsomagnak.Akkor az első állításával kapcsolatban mi a jogi helyzet? Ha ez egy salátatörvény, fogjuk fel valamelyest salátatörvénynek, lehetséges-e így tárgyalni ezt a törvényt? Nyilvánvalóan lehetséges. Egyszer volt gondunk a salátatörvényünkkel, amire én vissza tudok emlékezni, akkor még az volt a gyakorlat, hogy a költségvetési törvény nem önmagában lett tárgyalva, hanem a költségvetési törvényhez nagyon sok más törvény is kapcsolódott egy törvénycsomagban. Ezt a gyakorlatot az Alkotmánybíróság felszámolta, és azt mondta, hogy a költségvetési törvényt önállóan tárgyaljuk. Azóta az a gyakorlat, hogy a költségvetést megalapozó törvényeket, amelyek önmagukban, jellegükből adódóan egy salátatörvény-csomagot alkotnak, külön tárgyaljuk. Ha a salátatörvényeket úgy ab ovo el kellene vetni, és összefüggő dolgokat nem lehetne egyfajta salátatörvényben tárgyalni, nyilvánvalóan az lehetetlenné tenné ilyen esetben a jogalkotást. Erre a legjobb példa a költségvetést megalapozó törvények tárgyalása. Ez a saláta azért nem olyan nagy. Azzal az állítással egyetértek, amit képviselő úr mondott, hogy ha valaki most minket hallgat, nagy valószínűséggel odább nyomja a készüléket, mert egy nehezen értelmezhető törvény. Muszáj tárgyalnunk ezt a törvényt, az európai uniós tagságunkból az adódik, helyesen, hogy az Európai Unió intézményrendszerében tagállamok között ahhoz, hogy egy egységes joganyag létrejöjjön és működni tudjon, jogharmonizáció mindig is volt és nyilvánvalóban a jövőben is lesz. Itt most egy irányelv átültetése folyik a gyakorlatba és egy rendelet beépítése. Mert gyakorlatilag ennek a módosításnak e két európai uniós joganyagnak az implementálása a legfontosabb kérdése. Itt most arra lehetőségünk nincs, hogy egy irányelv átültetése során egyébként annak majd milyen következményei lesznek a pénzügyi rendszerben. Ma egyébként tárgyalunk olyan más törvényeket, amelyek hazai kis- és középvállalkozásokat helyzetbe hoznak. Z. Kárpát Dániel ott is megszólaló lesz talán, ezeknél a javaslatoknál is. Az irányelv átültetése során az államtitkár úr kitért arra az alapvető gondra, hogy az Európai Uniót is elérte nyilvánvalóan egyfajta pénzügyi válság, illetve a tagállamokat elérte, Magyarországot ez külön sújtotta; emellett Európának az is óriási gondja, hogy szinte minden tagállamra jellemzően elöregedéssel kell szembenéznie Európának. Az persze jó, hogy az emberek sokáig élnek, de a nyugdíjrendszerek fenntarthatósága tekintetében gondot is jelent. Ezért a szabályozást a nyugdíjrendszerekre vonatkozóan észszerűsíteni kell, erősíteni kell sokkal inkább. És ami fontos, hogy valamit lefordítsunk itt a minket hallgatóknak: a határon átnyúló szolgáltatások bevezetését is ösztönözni kell. Tehát itt olyan konstrukcióról van szó, hogy ha egy tagállamban valamilyen nyugdíjintézmény bevezetett egy konstrukciót, akkor a jövőben lehetősége lesz a magyar jogban is arra, hogy ezt tagállamok között is átadjuk. Tehát átvegyünk olyan intézményeket a magyar nyugdíjrendszer szolgáltatói rendszerében, amik eddig nem voltak honosak. Az értékpapírosítási rendelet teljesen új terület, Magyarországon eddig ez nem volt szabályozva. Ennek lényegének megragadása azt jelenti, hogy a hitelezőnek vagy más kezdeményezőnek a jövőben lehetősége lenne arra, hogy a hiteleit vagy más eszközeit újrafinanszírozza azáltal, hogy értékpapírokká alakítja át ezeket a hiteleket, mégpedig egy különleges célú gazdasági egység beiktatásával történne ez. [[11.10]] Fontos, és ez megint talán mindannyiunk számára fontos, mert ezzel előbb-utóbb találkozni fogunk: bankszámlával szinte minden magyar állampolgár rendelkezik, a bankszámlákhoz kapcsolódó szolgáltatások köre rohamosan nő, és az elkövetkezendő időszakban az informatika fejlődésével is ez várható, a bankszámlánkat vezető pénzintézetek viszont valamilyen mértékben privilegizált helyzetben voltak és vannak. Ennek a rendeletnek az átültetése most azt fogja eredményezni, hogy a kártyaalapú szolgáltatók készpénzt helyettesítő fizetési eszközöket meghonosítanak, tehát tekintse őket egyfajta harmadik félnek, az egyik fél a számlavezető, a másik én vagyok, aki erre megbízást adok, és a harmadik fél úgy fog tudni a mi pénzügyi számláinkhoz hozzáférni, hogy nem lesz a számlavezető és a harmadik fél között külön szerződéses intézményrendszer. Tehát ez megkönnyíti az ilyen új típusú pénzügyi szolgáltatások bevezetését, viszont követelményként joggal adódik, hogy adatvédelmi szempontból a számlavezető és a harmadik fél részéről az új szolgáltató esetében ezek az adatkapcsolatok biztonságosak legyenek. Az államtitkár úr említette azt is, hogy két törvényt is módosít ez a maradjunk ennél salátatörvény. A hitelintézeti törvény egy szanálás esetén egy új kielégítési erősorrendet állapít meg, és ami szintén mindannyiunkat többször érinthet, a biztosítási törvény módosítása. Sokszor találkozunk azzal, hogy amikor gépjárművet vásárolunk, vagy más esetben lakást vásárolunk, vagy adott esetben utazunk, az ilyen szolgáltatásokat nyújtók más kiegészítő szolgáltatásként biztosítási szolgáltatásokat is nyújtanak nekünk. Ha ezt teszik, ami nem az alapvető tevékenységük, akkor szigorúbb ügyfél-tájékoztatási szabályok fognak érvényesülni. Tehát én azt gondolom, hogy egyrészt kötelezettségünk ezt tárgyalni európai uniós szabályokból adódóan, másrészt az államtitkár úrnak azon állítása szerint, hogy a pénzügyi szektor megbízhatóbb működését szolgálja ez az előterjesztés, sőt annak valamelyest élénkítését, határokon átnyúló szolgáltatások erősítésére gondoljunk, azt gondolom, az ellenzék részéről is nyugodtan támogatható ez a törvénycsomag a KDNP ezt fogja tenni. [[Taps a kormánypártok soraiban.]]"
5,u2017-02-21-167,Opposition,0.481201171875,2017-02-21,0.9931103587150574,"Köszönöm szépen, elnök úr. Tisztelt Képviselőtársaim! A hazai kockázatkezelő rendszer annak idején szerintem az egész parlament támogatását bírta, ennek a létrehozása, és egy olyan kezdeményezés, amely valóban egy fontos kezdeményezés volt abban, hogy a vidéken élő mezőgazdasági termelők jövedelemstabilitását biztosítani tudjuk. Nyilván a jövedelemstabilitásban a legnagyobb kockázat, amit a legkevésbé tudunk befolyásolni, az az időjárás ingadozásaiból eredő kockázat, és ez az alap arra jött létre, hogy ezt a kockázatot valahogy csökkenteni lehessen. Államtitkár úr azt mondta, hogy a kormányzat célja, hogy új megoldásokkal segítsük az ágazatban rejlő kockázatok mérséklődését és így a jövedelemingadozás mérséklődését is, ami nagyon helyes, ha így van. Itt ebben az esetben azonban azt kell mondjam, hogy némi hiányt kell hogy felfedezzünk ebben az előterjesztésben. Az, hogy a rendszerben megmaradt, fel nem használt források igen jelentősre duzzadt mennyiségét - hiszen ma már 24 milliárd forintnyi összeg halmozódott fel a kárenyhítési rendszerben - oly módon kívánják felhasználni, hogy tényleg minél több menjen a mezőgazdasági termelőkhöz, egy nagyon helyes célkitűzés, és kifejezetten támogatjuk azt is, hogy a jégkárelhárító rendszert terjesszék ki, hiszen a tapasztalatok alapján ez egy jól működő rendszer. Miután az alapban van elég pénz ahhoz, hogy ezt most meg lehessen valósítani, hogy az egész országra kiterjesszük, ezért ez egy támogatandó kezdeményezése a kormánynak. Természetesen azt is abszolút lehet támogatni, hogy változtassuk meg azokat a szabályokat, amik miatt egyébként pont felhalmozódott ez az igen nagy összeg, merthogy túl szigorúak voltak ezek a szabályok. Sok esetben azért nem lehetett a kárenyhítést kifizetni, mert ha az egyik növényi kultúrát elvitte a jég, a másikban pedig normális eredmény született, akkor ennek az átlaga már a törvényben meghatározott limitet átlépte, és hiába az egyik növényi kultúrában kiesett jelentős termés, mégsem lehetett kifizetni. Ez most javulni fog, és ilyen szempontból ez is egy jó javaslat, ami működőképesebbé teszi ezt a kockázatkezelő rendszert.Amiben nekem hiányérzetem van, az az, hogy az európai uniós vidékfejlesztési alap szabályozása ennél többet is lehetővé tenne, amivel nyilvánvalóan tisztában van a magyar kormányzat is, hiszen a vidékfejlesztési programban is az Európai Unióval született megállapodás alapján ennél jóval szélesebb eszközt fogalmazott bele, tett lehetővé, hiszen a vidékfejlesztési program intézkedése arról szól, hogy a mezőgazdasági termelő ágazat szereplőinek időjárási és egyéb piaci, gazdasági, például ár-árfolyam okokból bekövetkezett jövedelemingadozásának mérséklését is meg lehetne finanszírozni az uniós játékszabályok alapján. Ha figyelembe vesszük azt, hogy jelen esetben 24 milliárd forint áll rendelkezésre, ha figyelembe vesszük azt, ahogy az előterjesztésben, illetve Győrffy Balázs vezérszónoklatából is kiderült, a jégkárenyhítés országos programmá tétele ebből az alapból csupán 1,5 milliárd forintnyi összeget emészt fel, ha azt is figyelembe vesszük, hogy a könnyebbé tett kifizethetőségi szabályok várhatóan milyen többletkifizetéseket fognak lehetővé tenni és így igényelni, akkor is meg kell lássuk, hogy bőven marad még forrás arra, hogy ne csak az időjárásból eredő kockázatokat kezeljük, illetve enyhítsük ennek az alapnak a felhasználásában, hanem az egyéb jövedelemstabilizálási eszközökre is terjesszük ki ennek az alapnak a fedezeti lehetőségét. Úgy tudom, hogy erről volt szakmai konzultáció, úgy tudom, hogy erről volt akár kormányzati szándék is, ezért államtitkár urat is szeretném kérdezni, hogy mi annak az oka, hogy ez végül kimaradt az előterjesztésből, hiszen most abszolút időszerű lenne, ha ehhez a törvényhez hozzányúlunk, akkor én szeretném, ha erre az egyébként az Unió által biztosított lehetőségre is kiterjesztenénk a hazai kockázatkezelő rendszer lehetőségeit. Akár magam is fogok ebben módosítással kezdeményezést tenni, de amennyiben nyilvánvalóan erre van olyan magyarázat, ami tudja indokolni, hogy ez miért nem került be, esetleg valamilyen uniós egyeztetési oka van ennek, akkor azt kérem, hogy a Házzal is osszák meg, mert ha mégis sikerülne ebben konszenzust teremteni, és ezt az eszközt is a hazai termelők rendelkezésére bocsátani, akkor ezzel még jobbá, még hatékonyabbá tudnánk tenni a hazai kockázatkezelő rendszert, és azt hiszem, hogy mindannyiunknak ez a szándéka, ez a feladata. Egyébként ami az előterjesztésben eddig is szerepel, azt támogatjuk, és szavazatunkkal is támogatni fogjuk. Még egyszer mondom, szeretnénk, ha ezt bővíteni tudnánk a jövedelemingadozásokból eredő kockázatok fedezetére is. Köszönöm szépen."
5,u2015-11-03-177,Opposition,0.44580078125,2015-11-03,0.010206907987594604,"Köszönöm szépen, elnök úr. Tisztelt Országgyűlés! Tisztelt Államtitkár Úr! Államtitkár úr azzal fejezte be mondandóját, hogy a pálinkát kötelességünk hungarikumként megvédeni. Én ezzel a kijelentésével mélységesen egyetértek. Hozzá is kell tennem, hogy sajnos most igencsak szükség is lesz rá, hogy meg tudjuk védeni a pálinkát hungarikumként, annak megfelelő minőségében. És azok a kedvező folyamatok, amelyek révén a pálinka egy kiemelt kultuszú, kultúrájú és egyre inkább javuló minőségű nemzeti italként tudott megerősödni, és elindulhatott volna a nemzetközi piacot is meghódítani, sajnos az utóbbi idők eseményei miatt félő, hogy megtörhetnek. Ezért szükség van a pálinka megerősítésére, a hazai pálinkahelyzet megerősítésére.Ez a törvényjavaslat tulajdonképpen erről szól, ezt tűzi ki célul. Hiszen nem másról szól, mint hogy a Pálinka Nemzeti Tanács kapjon köztestületi rangot. Köztestületi rangot a kiemelt fontosságú közfeladatnak ítélt tevékenységet folytató szervezetek kaphatnak meg. Ebben a feladatkörben a Pálinka Nemzeti Tanács a származás-, minőség- és eredetvédelemmel, a pálinka piacra jutásának elősegítésével, a pálinka mint nemzeti kincs megóvásával kapcsolatos közfeladatokat fogja ellátni. A Pálinka Nemzeti Tanács további feladatai a pálinka és törkölypálinka előállítása, a termékleírások ellenőrzése, az uniós oltalomból eredő jogérvényesítés, a minőségvédelem és a markatingstratégia kialakítása lesz. Itt külön szeretném kiemelni a minőségvédelmet, merthogy attól tartok, a közeljövőben, ha erre nem figyelünk oda, akkor komoly problémák lehetnek. Ugyanis sajnálatos, hogy is mondjam, kísérő eseménye ennek a törvényjavaslatnak vagy megelőző eseménye az, hogy megbukott a pálinka-szabadságharc. Merthogy 1924 óta tiltva volt az otthoni pálinkafőzés; Magyarországon lehetett akármilyen diktatúra, elnyomó hatalom, vagy bármilyen demokrácia, aki a pálinkafőzést be akarta tiltani, annak azzal kellett szembesülnie, hogy a pálinkafőzés igenis egy olyan magyar néphagyomány, hungarikum, amit nem lehet szabályozással megtiltani, merthogy a falvakban, akár a városokban is, az emberek otthon főznek pálinkát. [[18.40]] Lehetett azt mondani, hogy ezt megtiltjuk, de ettől még ugyanúgy főztek. Ezt lehetett üldözni, de ettől még az emberek ugyanúgy főztek. Tehát tulajdonképpen az a célkitűzés, hogy egy létező tevékenységet ne tiltsunk, hanem tegyük úgy - hogy is mondjam? - legálissá, hogy annak a megfelelő szabályozott kereteket megadjuk, ez egy teljesen jó célkitűzés volt, csak sajnos itt is a magyar kormány azt a döntést hozta, hogy nem letárgyalja ennek a feltételeit az Európai Unióval - ami sajnos ezt elég szigorúan szabályozza, hogy milyen adófeltételek mellett lehet szeszes italt előállítani és forgalmazni -, hanem egyszerűen mi bejelentettük, hogy mi márpedig akkor az otthoni pálinkafőzést jövedékiadó-mentessé tesszük. Lehet az Európai Unióval tárgyalni. Van arra számos jó példa, ahogy az előző törvényjavaslat kapcsán Heringes Anita képviselőtársam is elmondta, még olyan extrém esetek is előfordulnak az EU-ban, hogy van, hogy két tagállam esetén a bikaviadalt is legálisan lehet folytatni, ami azt hiszem, hogy egyébként, ha valakinek nincs benn a kultúrájában, mondjuk úgy, hogy legalább annyira romboló dolog a közre nézve, mint mondjuk, a szeszes ital fogyasztása. De ha már a szeszes italon belül azt nézzük, hogy ezen belül a jó minőségű pálinka ártalmasabb vagy kevésbé ártalmas, mint mondjuk, az egyéb égetett szeszek fogyasztása, akkor még lehet, hogy nem is annyira romboló, ha mi azt támogatjuk, hogy jó minőségű magyar pálinka kerüljön a piacokra, és hogy inkább ezt fogyasszák az emberek, mint egyéb égetett szeszeket. Tehát azt gondolom, hogy az egy jó célkitűzés, hogy az otthoni pálinkafőzést akkor engedjük meg, és annak megfelelő kereteit tárgyaljuk le az Európai Unióval, és aszerint vezessük be. Sajnos nem ez történt. Lehetett rá számítani, hogy ezt a kormány nem fogja tudni ilyen formában, hogy nem volt hajlandó tárgyalni, megvédeni, és sajnos ezek a félelmek be is igazolódtak, és elbukott a pálinka-szabadságharc, aminek most az a következménye, hogy gyakorlatilag az otthoni pálinkafőzés majdnem változatlan marad, merthogy évi ezer forintot kell utána befizetni, tehát gyakorlatilag ez nem egy olyan teher, amit, aki megvette, mondjuk, a pálinkalepárló berendezést, az ne fizetné ki az évi ezer forint, mondjuk így, regisztrációs díjat vagy ezt az adónemet, amit bevezetnek mellé, viszont a bérfőzés nagyon jelentős adóteherrel lesz sújtva, és egyszerűen az emberek nem fogják elvinni a cefréjüket lefőzetni a bérfőzésekbe, hanem marad az, hogy aki teheti, az otthon még több pálinkát fog főzni, nemcsak a sajátját, hanem egyszerűen a feketepiac fog ezzel megerősödni. Szeszipari becslések szerint akár az otthon előállított pálinka 80-90 százaléka is így a feketepiacra kerülhet, ami, azért lássuk be, hogy megkérdőjelezhető minőségű szeszes ital, mert az, amit az ember magának főz le gondosan, az igen jelentős mértékben kiváló minőségű pálinka. Ezért is jók azok a pálinkaversenyek is, amiről Font elnök úr is beszélt, és ezért is jó, ha ezt a részét erősítjük a pálinkafőzési hagyománynak. De itt be kell látni azt is, hogy jelentős a kockázata annak, hogy a pancsolt feketepiacon egyre inkább jelentős forgalmat elérő pálinkák is most el fogják árasztani e miatt a kudarc miatt a piacot. Tehát ebből csak azt akarom megerősíteni, hogy ha már egyszerűen ez a sajnálatos esemény bekövetkezett, akkor valóban minden érdek és szakmai érv azt támasztja alá, hogy a Pálinka Nemzeti Tanácsot meg kell erősíteni. Ebben a köztestületté válás egy jó eszköztárat jelent a Pálinka Nemzeti Tanács számára, már a szerepkörének a megerősítése számára, ezért mi ezt a javaslatot támogatni fogjuk, és egyben szerintünk még további intézkedésekre van szükség, hogy elkerüljük azt, hogy ezek a feketefőzésű pálinkák váljanak jellemzővé a magyar piacon, és igenis a jó minőségű, a komoly hagyományokkal rendelkező és az igazi pálinkafőzési és -fogyasztási kultúrát erősítő tevékenységek váljanak megerősítésre. Köszönöm szépen a figyelmüket."
5,u2015-05-26-350,Opposition,0.348388671875,2015-05-26,0.009914527647197247,"Köszönöm a szót, elnök úr. Tisztelt Képviselőtársaim! Tisztelt Miniszter Úr! Államtitkár Urak! Mondtam itt a kollégáknak, hogy ilyenkor, éjjel csak akkor szoktunk falun dolgozni, ha ellik a tehén, de most különleges esemény van, mert gyorsan kell valamit csinálni. Ezt miniszter úr jelezte.Miniszter úr is, Font képviselőtársunk is elmondta, hogy elég hosszú utat járt be ez a dolog, mióta elkezdtünk ebben közösen tevékenykedni, és úgy tűnik, hogy ennek az eredménye is meglett. Nagyon üdvözöljük, hogy eljutott oda az Európai Unió, hogy ez az ügy sokkal fontosabb annál, mint hogy ráerőltessenek tagországokra egy olyan döntést, amivel mondjuk, például Magyarország egyértelműen és régóta nem ért egyet.Itt most egy feladat lesz: ezzel nagyjából a történetnek az a része, hogy nyilván innentől kezdve nálunk ilyen termesztés nem lesz, mert az a szempontrendszer, amit az irányelv meghatároz, kibővítve lényegesen az egészségügyi és egyéb kockázatokat, azzal megoldjuk azt, hogy ilyen növény Magyarországon nem kerülhet köztermesztésbe. Egy dolgot nem tudunk elérni: azt, hogy a pollen megálljon a határon. Erre utalt képviselőtársam is, hogy jó lenne meggyőzni a szomszédokat, akár az uniós partnereket is, akár azokat is, akik még nem azok, de uniósok akarnak lenni, hogy fogadják el azt az érvrendszert, hogy ez Európának gazdasági kárt okoz. Én is elég sok tárgyalást megértem ebben az ügyben még államtitkárként. A legnehezebb tárgyalásom egy ötgyermekes családanyával volt, aki arról akart meggyőzni, hogy milyen jó az a génmódosított repce. Úgyhogy nagyon nagy erők mozdultak meg ebben a témában. Nyilván ez egy óriási üzlet, és erről még nem volt szó, de nyilván idő hiányában meg kell mondjam, nem maga a vetőmag az üzlet, azért ezt látni kell, hanem az, hogy ha valaki ilyen vetőmagot elkezd termeszteni, az kizárólag annak a fajtatulajdonosnak az egyéb szereit használhatja, mert az nyilván determinálja a teljes termesztési ciklust, és nem használhat szabadon más szereket.Ráadásul az a dolog, amivel az elsőket kitalálták a moly meg a bogár ellen, arra tökéletesen jó megoldás, ha megfelelő vetésforgó van. Ha tehát valaki nem akar, mondjuk, évtizedeken keresztül ugyanabban a földben kukoricát termelni, mert a probléma oka ez volt nyilván, és erre kellett valami megoldás, de látjuk, hogy ez olyan károsodást okozott, amire most már az innen-onnan előkerült, rejtegetett kutatási anyagok is utalnak, hogy az az óriási mennyiségű méreganyag bizony-bizony helyenként még a gilisztát is elvitte, tehát nemcsak azt a kórokozót, ami ellen használták.Tehát állítom, hogy Magyarországnak mindenképpen létkérdés volt, hogy ebben a dologban kitartsunk, és megérte. Nagyon-nagyon nehéz helyzetbe kerültünk volna a vetőmagtermesztés oldalán, ha itt bármi ilyen próbálkozás sikeres. Elvileg ugyan lehetett volna nálunk termelni, erre képviselőtársam utalt, de az a köztes termesztési törvény olyan szigorú volt, hogy ezt gyakorlatban megvalósítani lehetetlen volt. Ezt láttuk, volt is ebből konfliktus. Néhányszor visszakaptuk mi azt a törvényjavaslatot, hogy azért azt gondoljuk meg, mert az kvázi tiltás, de szerencsére Európában is valóban történtek változások, sokan rájöttek arra, hogy nekünk van igazunk, és azt hiszem, hogy ebben továbbra is következetesnek kell lenni.Végül is most már az következik, amiről miniszter úr beszélt, hogy az irányelvet át kell ültetni a hazai joggyakorlatba, de azért ezt sokkal szívesebben átültetjük, mint kínlódtunk annak idején az együtt-termesztési törvénnyel, hogy hogyan csináljunk olyan megoldást, ami a jó kis király módjára ad is ajándékot, meg nem is. Nagyon jónak tartottam azt a fajta együttműködést, ami annak idején ebben az ügyben kialakult, és mindenki megértette az akkori kormányzatban is, hogy ez miért fontos Magyarországnak. Szerintem lennének még ilyen ügyek, én úgy gondolom, én is nyújtottam be a múlt héten a talajaink termőképességének védelméért, ajánlom még egyszer mindenki figyelmébe, mert most itt van a fél agrárkormányzat, abban is lépnünk kell. Tehát állítom, hogy nem léphetünk azon túl, hogy kirabolható a termőtalajunk. Lehet, hogy nem pont úgy, ahogy én azt leírtam, de az is egy olyan ügy, azt hiszem, majdnem ehhez hasonló fontosságú ügy lehet, és azt is javaslom, hogy ebben kezdjen el gondolkodni a kormányzat is, hogy mit tudunk a magyarországi termőtalajok megóvása érdekében tenni azon túl, mint a jelenlegi jogszabályaink. Úgyhogy nem hiszem, hogy ebben nagy vitánk lesz. A törvényjavaslat minden olyat átemelt, ami ebben az irányelvben benne van, és én is azt kérem mindenkitől, hogy ezt támogassuk. Próbáljuk megvédeni ezt a pozíciónkat, és innen a következő lépés nyilván az, hogy élelmiszerágon mi jön még be Magyarországra. Az egy nehezebb kérdés lesz nyilván, sokkal bonyolultabb, sokkal nehezebb ügy, de én nem keverném össze a kettőt. Ez már nekünk az agrártermelés szempontjából nagyon fontos ügy, és innentől a következő lépés, hogy a jelölésekkel, egyebekkel legalább tudatosítsuk a lakosságban, hogy amit fogyaszt, az milyen, mert azt már, úgy gondolom, hogy a piac már szelektálhatja, ha következetesek leszünk ebben a dologban. Úgyhogy én is azt hiszem, hogy a közös sikernek örülni kell, és talán ebben az ügyben folytatnunk is kell ezt a közös munkát. Köszönöm szépen a figyelmet."
5,u2018-07-16-1,Opposition,-0.89208984375,2018-07-16,0.0913122147321701,"Köszönöm szépen, elnök úr. Államtitkár Urak! Tisztelt Képviselőtársak! Nagyon sokat beszélünk a biztonságról, és akkor itt külön beszélnünk kellene az utóbbi idők botrányai kapcsán az élelmiszer-biztonságról Magyarországon. Néhány ügyet szeretnék kiemelni az elmúlt hónap botrányaiból, amelyek komoly aggodalomra adnak okot, hiszen a szaktárca és a szakhatóság, úgy látszik, egyik ügyben sem állt a helyzet magaslatán, és azóta sem kaptunk megnyugtató válaszokat.Kezdjük a múlt héten kirobbant hírrel, miszerint Tiszafüreden betiltottak, egy vastagkolbászt gyártó cégnél a terméket visszahívták lisztériafertőzés miatt. Azt láttuk a hétvégén, hogy kommunikációban nem volt erős a szaktárca és a hatóság, mert ebben az ügyben nem hallottunk reagálást egyetlenegyszer sem. Majd az elmúlt hetekben többször is hallottunk olyan híreket, hogy Magyarországon büdös, baktériummal fertőzött ásványvizeket kellett visszahívni bizonyos áruházláncokból, boltokból. Az egyik ilyen visszahívás a San Benedetto ásványvízzel kapcsolatos volt, amivel kapcsolatban, hála a jó égnek, a Nébih meg a szaktárca honlapján többször olvashattunk híreket, de láss csodát, a Vivien ásványvízről ami baktériummal volt fertőzve, és Mészáros Lőrinc érdekeltségébe tartozik egyetlenegyszer sem találtunk a honlapon reagálást vagy a kormánytól semmiféle figyelmeztetést a lakosság felé. Itt pedig meg kell említenem, hogy pontosan úgy a Vivien ásványvíz esetében ami félmilliárdos támogatást kapott a magyar kormánytól, mert a MÁV-nál csak Vivien ásványvizet ihatnak a dolgozók, és nagy melegben Vivien ásványvizet osztanak a lakosságnak nem hallottuk, hogy akár ennek a terméknek a visszahívása kapcsán bárki is a kormánytól vagy a szaktárcától megszólalt volna. De ami itt a legfontosabb, és az utóbbi hetekben, napokban a választókat a legfőképpen érdekli, az a lisztériabotrány, ami az utóbbi napokban, hetekben derült ki. A Nébih csak a szerencsétlenségek után lépett, pontosabban akkor, amikor az EU élelmiszer-biztonsági hivatala figyelmeztette, hogy egy magyar cég által csomagolt fagyasztott zöldségek súlyos veszélyt jelentenek, amik már 47 megbetegedést és 9 halálos áldozatot követeltek. Itt a szaktárca megjelentette, hogy azonnal több tonna élelmiszert vonnak vissza a piacról, és kérik a lakosságot, hogy aki ilyen fagyasztott zöldséggel rendelkezik, az vigye vissza a boltokba, ahonnan vásárolta, és kártérítésben részesül. Közben elolvastam minden cikket, amit ezzel kapcsolatban felleltem a napokban, és kezdtem úgy érezni magam, mintha megint a lakosság lenne a hülye. Minden cikk arról szólt, hogy amúgy a megbetegedések többsége azért történt, mert a lakosság és az Európai Unió országaiban voltak olyan elvetemültek, hogy a mélyfagyasztott zöldséget élelmiszerként nyersen fogyasztották el. Utánanéztem, hogy a mélyfagyasztás folyamata hogyan kellene hogy történjen rendes elvárások és a szabályok betartása szerint. Ugyebár, a zöldséget megtermelik, majd beszállítják a hűtőüzemekbe, és ott egy komoly mosáson megy át, majd hőkezelik amit blansírozásnak hívnak , amely során 3-8 percen keresztül forró vízben előfőzik, majd nagyon gyorsan mínusz 18 fok alá lehűtik ezeket a zöldségeket. Tisztelt Képviselőtársaim és Államtitkár Urak! Ezzel nulla százalékra szorítható vissza; ha az adott cégek betartanak minden élelmiszer-biztonsági folyamatot, nulla százalékra szorítható vissza ennek a fertőzésnek az aránya. Hát, nem mi vagyunk a hibásak, ha nyersen akarunk zöldséget fogyasztani. Tudják, mi úgy tanultuk az iskolában, hogy nyersen kellene a zöldséget elfogyasztani, mert a vitamintartalma ekkor a legmagasabb. [[13.10]] Most azt kérdezem önöktől és főleg államtitkár úrtól, mert remélem, hogy ő fog válaszolni , hogy megtetteke minden szükséges intézkedést, úgy kommunikálnake a lakosság felé, ahogy ezt elvárnánk. Mikor hangzik el az, hogy nem mi, fogyasztók vagyunk a hibásak? Mi azt gondolnánk, hogy ha biztonságról beszélünk, akkor Magyarországon csak biztonságos termékeket kaphatunk a boltokban, és a hatóságok elvégzik azt a feladatot, amivel megbízzák őket. Vagy tegyem fel azt a kérdést, hogy lehet, hogy nincs elég szakember, nincs elég megfizetett ember, vagy netalántán nem ellenőriznek elégszer? Nagyon kérem önöket, hogy nyugtassák meg a lakosságot, és most már tényleg olyan közleményeket adjanak ki, hogy tényleg veszélyben vane a megtermelt magyar élelmiszerektől a magyar lakosság, és nem a „migráncsok” által eldobált szendvicsekre fognak hivatkozni hónapokon keresztül, hogy az jelenti számunkra a legnagyobb veszélyt. Várom válaszát, államtitkár úr."
5,u2014-06-10-75,Opposition,-0.89794921875,2014-06-10,0.17428404092788696,"Köszönöm szépen, elnök úr. Tisztelt Országgyűlés! Tisztelt Miniszter Úr! A vidéket ma egyre növekvő munkanélküliség, növekvő kilátástalanság és reménytelenség jellemzi, ezért aki csak teheti, ma elmegy vidékről, és meg sem áll a városoknál, többnyire elhagyja az országot. Míg korábban volt egy jól szervezett struktúra, ami jövedelmet tudott biztosítani a falvakban élő embereknek, a falvakban élőknek a mezőgazdaság alapjain, addig mára a földek jelentős része sokszor családinak nevezett nagybirtokokban összpontosul, ahol sokszor iparszerű növénytermesztéssel foglalkoznak, ezer hektárt akár három emberrel meg lehet művelni, gyakorlatilag ők rendkívül jövedelmező módon tudják a tevékenységüket végezni, míg a falvakban a többi embernek egyszerűen nincs miből megélni. Nyilvánvalóan nincs ez így rendben, valamit lépni kell. Az Európai Unió két lehetőséget kínált fel, hogy legalább a jövedelempótló támogatásokat valahogy differenciálni lehessen, és ne azoknak adjuk a jövedelempótló támogatásokat, akik egyébként is nagy jövedelemre tesznek szert. Ezért felkínált egy lehetőséget arra, hogy átcsoportosítsuk a nagyobbaktól a kisebb gazdálkodók felé. Ezt választotta például Franciaország, ahol 52 hektárig megduplázzák a területalapú támogatást, így az valóban jövedelempótló támogatássá válik. Magyarország nem ezt választotta, hanem önök azt választották, hogy egy birtokhatár fölött, illetve támogatási nagyság felett, de történetesen 1200 és 1800 hektár felett egyszerűen elveszik a támogatást a gazdálkodóktól. Ezzel az a baj, ha ez az állattenyésztő telepeket is érinti, hogy ők ma 110 ezer embert foglalkoztatnak bejelentve, legálisan, ezért ez véleményünk szerint csak egyféleképpen képzelhető el, úgy, ha a foglalkoztatási költségeket le lehet vonni ebből a támogatásmegvonásból, így ezek a munkahelyek nem kerülnek veszélybe. [[15.00]] De emellett legalább ilyen fontos lenne az is, hogy akik ma nem foglalkoztatnak, őket is ösztönözzük, tehát a csak növénytermesztéssel foglalkozóknál is ösztönzőket kellene hozni arra, hogy több embert foglalkoztassanak, hiszen náluk van a tudás [[Az elnök a csengő megkocogtatásával jelzi az idő leteltét.]] , náluk van az a tőkeerő, amivel több munkahelyet lehetne teremteni. Ezért tisztelettel kérdezem, hogy hogyan kívánják megőrizni ennek a 110-120 ezer embernek a munkahelyét, illetve hogyan kívánják bővíteni ezeket. Köszönöm szépen."
5,u2016-05-09-291,Opposition,-0.93994140625,2016-05-09,0.019676929339766502,"Köszönöm a szót, elnök úr. Tisztelt Elnök Úr! Tisztelt Képviselőtársaim! Hadd kezdjem azzal, hogy semmilyen szempontból nem elfogadható számunkra ez a salátatörvény, amiről most folyik a vita, és természetesen nem is fogjuk támogatni ezt a törvényjavaslatot. Ha nagyon röviden kellene összefoglalni, akkor azt mondanám, hogy kétszínűség, hazugság, gyűlöletkeltés és gátlástalan mutyi. Tehát ezzel a négy dologgal nagyon jól lehet jellemezni a javaslatot, és mint ahogy úgy szól, hogy egyes migrációs tárgyú törvények, tény, hogy van benne ilyen rész is, egyébként EU-s irányelvek átültetése is, az egy nagyon helyes dolog lenne alapvetően, és más törvények módosításáról, és az „és más törvények”, egyébként mindig itt rejlik a lényeg, ahogy láthattuk az elmúlt években, ez az, ami például a letelepedési kötvénnyel kapcsolatos bizniszt teszi még inkább elérhetővé és még gördülékenyebbé azért, hogy azok az offshore cégek, amik ebben részt vesznek, még inkább nagyobb hasznot tudjanak generálni. Ez egyértelműen látszik. Alapvetően nem részletezném az EU-s irányelvek átültetését, nyilvánvalóan ez egy időszerű és szükséges dolog, de az, hogy e mögé bújva hihetetlenül elképesztő dolgokat is beletesznek egy salátatörvénybe, azt gondolom, hogy ez nem elfogadható. Hiszen, míg az EU-s irányelvek átültetésével még akár azt az üzenet is küldhetnék az Európai Unió felé, hogy ténylegesen tisztelnének bizonyos értékeket, addig, amit látunk például a menekültügyi módosításokkal kapcsolatban, kifejezetten a migrációs törvény módosításával kapcsolatban, az az, hogy azoktól a személyektől, akik védelemben részesültek már Magyarországon, minden ellátást elvesznek. Semmilyen lehetőségük nem lesz, semmilyen ellátásuk nem lesz, ami segítené az ő beilleszkedési lehetőségeiket. És csak hogy mondjak néhány számot ezzel kapcsolatban, figyelemmel arra, hogy ugye 2015-ben milyen helyzet alakult ki, azt lehet tudni, hogy 177 135 kérelem ellenére mindössze 146-an részesültek menekültstátuszban és 356-an oltalmazotti elismerésben. Tehát azt kell mondjam, hogy alig picit több mint 500 főről beszélünk összesen. Az összes többi esetben, néhány kivételtől eltekintve megszűnt az eljárás. És egyébként most olyan emberektől vennék el az ellátásukat, akik, és semmilyen integrációs támogatást sem kapnak, akiket egyébként a magyar hatóságok döntése szerint részesítettek ebben a védelemben, és egyértelmű, hogy olyan helyzetből menekülnek, ami szükségessé teszi azt, hogy itt Magyarországon igenis védelemben tudjanak ők részesülni. Tehát azt gondolom, hogy ez is egy hihetetlen pofátlanság, és amit egyébként említett Vas képviselőtársam, ennek örülök is, hogy előkerült, hiszen a bizottság ülésén is hallhattuk ezt az érvelést, hogy ők ne részesülhessenek - ugye ez az 500 ember, akikről most beszélünk - magasabb ellátásban vagy támogatásban, mint egyes magyar állampolgárok. Két dolgot szeretnék ezzel kapcsolatban mondani. Egyrészt az az ellátás, amit ők kapnak, az köztudottan csökkenő mértékű, tehát a kezdeti ellátás egyébként folyamatosan, ahogy halad az integráció, úgy csökken. Ha a kormány nem alakított volna ki olyan helyzetet az elmúlt éves döntésekkel, mint például amilyen helyzetbe nagyon sok rokkantnyugdíjas került, ugye a felülvizsgálatok során, és teljesen megszüntették bizonyos személyek esetében az ellátást, egy az egyben, tehát nulla az a havi bevétel, amiből ők meg kellene hogy éljenek, ha ilyen nem történne, ha a magyar társadalom nem ilyen helyzetben lenne, akkor egyébként képviselőtársam egy ilyen mondatot sem mondhatna el. A másik dolog, hogy egyértelműen a magyar társadalmat kell olyan helyzetbe hozni, olyan döntéseket szükséges hozni, igenis meg kell emelni a fizetéseket, az illetményeket, a béreket, ami ténylegesen egy kiszámíthatóságot ad, és akkor egy ilyen érvelés egy pillanatig nem tud megállni. De azt gondolom, hogy 500 emberről beszélünk, és mondom, csökkenő ellátásokról, tehát az, hogy őket mindentől megfosztják, kidobják az utcára, semmilyen szempontból nem lesz jó. Hozzáteszem, hogy akár a közbiztonság szempontjából is egy idő után, ha valakinek nincsen semmilyen megélhetési lehetősége, akkor az tudjuk, hogy hová vezethet, és ott is problémát okozhat.De akkor áttérnék a törvényjavaslat legérdekesebb pontjára, ez pedig a letelepedési kötvények ügye. Erről ma már többször beszéltünk itt a Házban. A mostani javaslat lehetővé teszi a kötvénybirtokosok számára, hogy tartózkodási engedély kiváltása nélkül közvetlenül letelepedési engedélyt kapjanak. Ugye, eddig ők tartózkodási engedélyt kaptak, és ezt követően kaphatták meg a letelepedési engedélyt. Most egyébként semmilyen késlekedés nem lesz. Esetükben az eljárási határidő 70-ről 30 napra csökken. Tehát látszik az, hogy ezt az üzletet igyekeznek ezekkel a módosításokkal felpörgetni. A kedvezmény visszamenőleg érvényes. A kötvény alapján tartózkodási engedéllyel rendelkezők és családtagjaik a javaslat szerint kezdeményezhetik azonnal a letelepedési engedélyt innentől kezdve. Tehát összefoglalva, az, hogy EU-s irányelvek átültetése mögé bújtatva egyébként védett, már védelemben részesített személyeket fosztanak meg az ellátásuktól, és az, hogy a javaslat egyik legmarkánsabb pontja az, hogy egyébként Rogán Antallal kiváló kapcsolatokat ápoló offshore cégek hogyan tudnak tovább óriási hasznot húzni a letelepedési kötvények ügyéből, hogy hogyan tud a letelepedési kötvények által minél több gazdasági bevándorló érkezni Magyarországra, alapvetően ez az a pontja a törvényjavaslatnak, amin látszik, hogy a kormánypártok számára kifejezetten érdekes, és ez az, amit megpróbálnak különféle más módosítások mögé bújtatni. Egyértelműen nem támogatható ez a javaslat részünkről. Köszönöm."
5,u2020-05-05-97,OTHER,0.63037109375,2020-05-05,0.9914799928665161,"Köszönöm a szót, elnök úr. Tisztelt Országgyűlés! Általam igen tisztelt Miniszter Úr! Köszönjük szépen Semjén Zsolt miniszterelnök-helyettesnek, hogy benyújtotta ezt a törvényjavaslatot, amely az osztatlan közös földtulajdon felszámolására, csökkentésére irányul. Nagyon régóta vártuk már ezt a javaslatot, és nagyon köszönöm az agrártárcának, a miniszter úrnak és az itt ülő kollégáknak, akik elég sokat dolgoztak ezzel. Szokták mondani, hogy a jó munkához idő kell, de a biztos az, hogy a miniszter úr a két évvel ezelőtti miniszterjelölti meghallgatásán már azt ígérte, hogy ez még ebben a ciklusban a tisztelt Ház elé kerül, és örülök, hogy ön az olyan politikusok közé tartozik, akik be is tartják az ígéretüket. És köszönöm a többi képviselőtársamnak is, akik egy ilyen horderejű ügyben a mai napon felszólaltak, hiszen tudjuk, hogy ez több millió hektár földterületet és lényegében minden harmadik honfitársunkat érinti Magyarországon, úgyhogy kellő körültekintéssel és kellő szakmaisággal kell a kérdéshez közelíteni, én magam is megpróbálok itt most a tőlem telhető legjobb módon észrevételeket, javaslatokat, kritikát megfogalmazni, illetőleg kérdéseket feltenni. Mindjárt bemelegítő kérdésként szeretném tudni és ezt nem egy költői kérdésnek szánom , hogy miért Semjén Zsolt nyújtja be jellemzően az agrártémájú törvényjavaslatokat [[Dr. Nagy István: Mindet ő nyújtja be!]] , amikor azokat benyújthatná akár a miniszter úr is, vagy más olyan, aki az agráriumnak vagy a bizottságnak, a Mezőgazdasági bizottságnak tagja. Magyar Zoltán képviselőtársam ugyan ma nem mondta el, de jellemzően azzal szokta kezdeni, hogy mi az, ami kimarad egy ilyen törvényjavaslatból most én is ezt szeretném megkérdezni. Az öröklésijog-szabályozást, a Ptk. módosítását nem látom ebben a törvénycsomagban, holott tudjuk, hogy az osztatlan közös földtulajdon keletkezése sok esetben az örökhagyó elhunytával az örökösök, több örökös hagyatékából származik, és így, ilyen módon aprózódnak is ezek a földterületek. Számos nyugat-európai példával alátámasztva várjuk tehát, hogy esetleg az agrártárca erre is nyújtson be javaslatokat a jövőre vonatkozóan. Akkor belemenve a törvényjavaslatba, mindjárt a 6. § (5) bekezdéséhez szeretnék egy kérdést fűzni, amely úgy szól: „Az egyezség eredményeként kialakítandó új ingatlanoknak a rendeltetésszerű mező- és erdőgazdasági művelésre alkalmasnak kell lenniük.” Tisztelettel kérdezem, hogy mitől lesz alkalmas egy földterület a rendeltetésszerű gazdálkodásra. Vane erről kormányrendelet, vagy lesz-e? Mi ennek a definíciója? Fontos lenne ezt tudni. Egyetértek azzal, hogy alkalmassá kell tenni, hiszen gondoljunk csak arra, hogy egy legelőnél, mondjuk, egy 10 méter széles, 1 kilométer hosszú csíkon legeltetést megvalósítani igen nehéz. A kérdésem az, hogy majd az osztóprogram erre is figyelemmel lesze, fel vane készülve a technikai háttérrel, a megfelelő informatikai felkészültséggel ennek a szoftvernek a kidolgozója, figyelemmel leszneke erre. Ami egy fontos kérdés és tényleg nem akarom ismételni képviselőtársaimat, mert nagyon sok minden észrevételt, amit én magam is szóvá tettem volna, most nem fogok megtenni, viszont az megkérdőjelezendő , hogy miért egy hektár az a legkisebb területméret, amelyet ez a törvény szabályoz, illetve amelyet kiosztásra alkalmassá tesz. Miért nem kevesebb ez? Hiszen korábban, ha jól emlékszem, 0,3 hektár volt az, amit ki lehetett méretni, ehhez az állam még pénzbeli hozzájárulást is adott, tehát ingyenesen lehetett kiméretni, illetőleg a területalapú támogatások beadásánál ezt a területméretet már az Európai Unió is támogatja, tehát várom a magyarázatot. Én meggyőzhető vagyok természetesen az egy hektárról is, csak nem értem, hogy miért megyünk szembe a korábbi elveinkkel, illetőleg az európai uniós elvekkel e tekintetben. Továbbmegyek: a „bekebelezés” mint megfogalmazás vagy mint terminus technicus ebben a jogszabályban egyrészt elég idegenül hangzik és egyben visszataszítóan is. Amikor én ezt olvastam, akkor biztos emlékeznek képviselőtársaim a kisgömböc jutott eszembe a magyar népmesékből, aki megy előre, és egyszerűen mindent bekebelez, ami az útjába kerül. A magyar vidéken több ilyen kisgömböcszerű földtulajdonos él, és a helyieket azért ez igencsak aggasztja. Úgyhogy érdemesnek találnám a „bekebelezés” helyett esetleg a „hozzácsatolás” szót használni. De igazából ez nem csupán játék a szavakkal, és ami itt a lényeget érinti, az a gyakorlat: ez a bekebelezés a törvény szerint az én olvasatomban a kisajátításnak az egyik fajtája. Amikor én még jogot tanultam az egyetemen, akkor a kisajátítást teljes, feltétlen és azonnali kártalanítás mellett lehetett megtenni, ami most is fenn fog állni, ezzel tisztában vagyok, ezt látom, de a kisajátítás feltétele még a kivételesség és a közérdek is. Kivételességről nem beszélhetünk, hiszen ez mostantól, illetőleg január 1-jétől, ha életbe lép ez a jogszabály, gyakorlat lesz. Ott van a közérdek kérdése is. Engem könnyű meggyőzni arról, hogy közérdek fűződik ehhez, hogy a mezőgazdaság, az agrárium versenyképessége fűződik ehhez az osztatlanközös-felszámoláshoz, de azért nem biztos, hogy három és fél millió ember így gondolja, különösen azok, akik mondjuk, a családi örökség, a birtok vagy egy élet munkájának, egy téeszben ledolgozott élet munkájának eredményeképp birtokolják, tulajdonolják ezeket a területeket. Ők már eladták volna egyébként évtizedekkel ezelőtt is, vagy akár az elmúlt években, hogyha ezt szerették volna. Nem biztos, hogy célszerű, hogy most tulajdonostársak, magánszemélyek olyan helyzetbe hozzák őket, hogy kénytelenek lesznek eladni majd nekik, amikor eddig ezt nem tették. Úgyhogy summa summarum, igazából én azt javasolnám megfontolásra, érdemesebb lenne, hogy azt az egy hektárt, vagy amiben közösen megegyezünk, azt a minimális területméretet nem elérő tulajdoni hányadnak a megvásárlását az állam tegye meg, az állam azt vásárolja meg, tisztelt képviselőtársaim, abból a pénzből egyébként, ami most az állami földek eladásából származik. [[15.10]] Nem államadósságra kellene költeni, hanem többek között ezeknek az apró töredékbirtokoknak a megvásárlására. Ez könnyebben átmenne Mari néni meg Laci bácsi torkán is, nem lenne ebből viszály helyben. És én azt gondolom, hogy az itteni, az előttünk fekvő törvényben lefektetett alapelvek alapján utána az állam pedig az osztatlan közösben lévő tulajdonostársaknak, helyi gazdáknak, földhasználóknak továbbadhatná ezeket a területeket. Magyar Zoltán képviselőtársam említette, úgyhogy csak röviden hozom szóba én is a földszerzési és a birtokméret-korlátozás feloldását. Ez a törvény most egy újabb kiskaput teremt meg a 300 hektáros, egyébként teljesen objektív, jól körülhatárolható tulajdonmaximum megváltoztatásában, illetőleg az 1200, illetve az 1800 hektáros birtokmaximumtól is el lehet majd ezzel térni. Ne tegyük, én azt kérem. Ez egy jó szabályozás, egy jól nyomon követhető szabályozás. Nem látom értelmét folyamatosan felhígítani, és folyamatosan erodálni ezt az egyébként korábban jól működő rendszert. De tisztelettel kérdezem miniszter urat, és múltkor is feltettem a kérdést, csak nem kaptam választ: önöknek van olyan rendszerük, ami egy gombnyomásra meg tudja állapítani, hogy mondjuk, a 330 hektárból mennyi került az adott tulajdonoshoz ajándékozással, örökléssel, adásvétellel, és mennyi az osztatlan közös megszüntetéséből? Mert ha ez így van, akkor én azt gondolom, hogy meg lehet lépni ezt. Egy kicsit kaotikussá teszi a rendszert. Továbbra sem értek vele egyet, de nyugtasson meg arról, hogy ezt nyomon lehet követni majd a jövőben. Még egy fontos gondolat: érdemes lenne megfontolni azt is, hogy az örökléssel szerzett azon területek, amelyek nem érik el az 1 hektárt, mert mondjuk, egy életszerű példával élve, az örökhagyó három gyermekére száll át a földtulajdon, de összességében ez meghaladja az 1 hektárt, érdemes lenne ebben az esetben egy észszerű határidőt szabva nyilatkoztatni az örökösöket, hogy rendezzék egymás között a tulajdonviszonyt, akár ajándékozással, akár adásvétellel, és ily módon kialakulhat az a korábbi helyzet, hogy a több mint 1 hektár terület megmaradjon a család birtokában, a család tulajdonában, és ne kelljen, mondjuk, bekebelezéssel ezt a három darabot más osztatlan közösben lévő tulajdonostársnak átadni. Úgyhogy én nagyon kérem, hogy ezt is fontoljuk meg, mert ugyan van itt hatálybalépésre határidő, de sokan nem fogják tudni ennek a törvénynek a részleteit. Tehát úgy gondolom, lehet, hogy hivatalból kellene felhívni erre a figyelmet. És ha már a hivatalnál tartunk, javaslom az eljárások gyorsítását, ingyenessé tételét. Korábban is az állami földkimérés ingyenes volt. Erre, úgy tudom, van is keret a költségvetésben, illetőleg lesz is a földeladásokból. Kérem azt, hogy a kormányhivatal földhivatalai vigyenek aktívabb szerepet, vállaljanak aktívabb szerepet az eljárás során. Mire gondolok? A kiértesítésre, a tulajdonosok felkutatására, hiszen ők rendelkeznek olyan adatokkal, illetőleg olyan kapcsolatban vannak a Belügyminisztérium lakcímnyilvántartójával, hogy már le tudják egyszerűsíteni a kiértesítés folyamatát is. Én megértem, hogy a földhivatalos kollégáknak van elég gondjuk-bajuk, de ha már csinálunk valamit, képviselőtársaim, akkor azt csináljuk jól, és ez mégiscsak könnyítené az osztatlan közös földtulajdonnak a megosztását és az 1/1-gyé válását. Úgyhogy én nagy tisztelettel kérem miniszter urat, hogy a felmerült kérdésekre válaszoljon. Nagyon örülök annak, hogy legutóbb Magyar Zoltán képviselőtársam két beadott módosító javaslatát a Mezőgazdasági bizottságban mind a kormány, mind a fideszes többség támogatta. Két éve vagyok képviselő, ez korábban még nem fordult elő. Úgyhogy bízom benne, hogy ez nem egy egyszeri és megismételhetetlen pillanat volt az életemben. Be fogunk adni módosító javaslatokat, ezt teljesen szakmai alapon és jó szándékkal tesszük, és nagyon kérem, hogy ezt vitassák meg, és fogadjunk el egy olyan törvényt, ami, ha már tényleg három és fél millió embert érint, egy megfelelő társadalmi-szakmai alátámasztottsággal rendelkezzen, tehát be lehessen csatornázni azokat a kérdéseket, javaslatokat, amik ma is elhangzottak. Úgyhogy én ehhez kérem a partnerségüket. Zárszóként pedig nagyon köszönöm, hogy végre idekerült ez a törvény, és nagyon bízom benne, hogy ez megoldja a régóta fennálló osztatlan közös tulajdon problémáját. Köszönöm, hogy meghallgattak."
5,u2016-09-14-81,OTHER,0.5771484375,2016-09-14,0.008012557402253151,"Elnézését kérem a technikai problémákért, elnök úr. Tisztelt Országgyűlés! Tisztelt Képviselőtársaim! Magyarország a Kárpát-medence földrajzi helyzetéből adódóan Eurázsia ezen zónájában kiemelkedő jelentőséggel bíró gyepterületeket tartott fent az elmúlt évszázadokban. A hagyományos legeltetéses állattartás, a folyók szabályozatlansága, a folyók hordalékkúpján létrejött hatalmas gyepek egyaránt meghatározták a Kárpát-medence képét, és ezáltal meghatározói lettek a magyar nemzet és a társadalom alakulásának. Néprajzi hagyományaink sokasága, az állattartás és tájhasználati hagyományaink sokasága egyértelműen kötődik konkrétan a gyepekhez, a legeltetéses, hagyományos szilaj és félszilaj állattartási rendszerekhez.Azonban az elmúlt időszak - és főleg említhetem itt a rendszerváltás óta eltelt 26 esztendőt - nagyon-nagyon sok tekintetben vonta kétségbe annak a lehetőségét, hogy hogyan maradjanak fent a gyepterületeink. Mindez azért fontos, mert nemcsak magyarországi jogszabályi háttér, nemcsak magyarországi jogszabályi környezet teszi szükségessé azt, hogy Magyarország ez ügyben tegyen, hanem az Európai Parlament és Tanács 1307/2013/EU rendelete szintúgy kötelezővé teszi a közös agrárpolitika keretébe tartozó támogatási rendszerek alapján gyepjeink megőrzését.Azonban nézzük, hogy mi is történt Magyarország gyepjeivel! Magyarországon 1990-ben csaknem 1,2 millió hektár gyep állt még rendelkezésre. Tíz évvel később, 2000-ben még mindig 1 millió 50 ezer hektárnyi gyeppel gazdálkodhatott Magyarország. 2010-re - sajnos az a tíz év meghatározta az EU-s agrárpolitika bevezetését, a támogatási rendszerek létrejöttét és a támogatásfüggővé vált Magyarország rendszerét - ez sajnos már 762 ezer hektárra csökkent. 2000 és 2010 között tehát újabb csaknem 300 ezer hektárnyi gyepet veszítettünk el Magyarországon. 2011-től és a fideszes kormányváltástól függően egy picit megtorpant a lassulás, és most már csak ezer hektáros nagyságrendekre tehető a további csökkenés, és 758 ezer hektárnyi gyepterülettel próbáljuk megtartani a lehetőségeinket, hogy vajon mi lesz ezen élőhelyeknek a sorsa.Jelen pillanatban Magyarországon azon tilalom, amelyet az európai parlamenti és tanácsi rendelet említett szabályrendelkezései teremtenek, és azok a lehetőségek, amelyeket a gyepbetakarítással kapcsolatos magyarországi szabályok előírnak, minden további nélkül lehetőséget és kötelezettséget adnának arra, hogy a gyepterületeinket fenntartsuk. Sajnos erre nincs Magyarországon meghatározó jogszabályi háttér. Magyarországon a gyepterületeket és a legelőket - ugyanúgy, mint a szántókat - egy általános szabályozással érintjük, eltérően az erdőszabályozástól. Az erdők szabályozásában a Magyar Országgyűlés már jóval korábban felismerte azt, hogy nem csökkenhet Magyarország erdőterületeinek nagysága. Ezért előírta azt, hogy ha valaki erdő művelési ágú területet ki akar vonni és meg akar szüntetni, akkor ahelyett telepítenie kell akár kétszeres mennyiségben, hogy ez a terület ne csökkenjen. Ellenben Magyarországon sajnos ilyen nincs, és napjainkban most, napi szinten, a nyár folyamán több helyen tapasztalhattuk az Alföldön, hogy különböző mezőgazdasági beruházások EU-s támogatásokból konkrétan gyepeket tesznek tönkre. Beépítik őket.Most, jelen pillanatban, miután mezőgazdasági szerkezetben a szántóföldek területének a kereskedelmi értéke lényegesen magasabb, ezért a zöldmezős beruházások túlnyomó többsége szintén gyepekre irányul. Ezen folyamatok ellen, ezen folyamatok megállítása érdekében szeretném kérni az Országgyűlés segítségét és kormánypárti képviselőtársaim támogatását. Az én véleményem szerint nemcsak az EU-s szabályozás teremti meg ennek a szükségességét, hanem a magyar nemzeti hagyományok, a magyar tájkép, a Kárpát-medence természeti öröksége is azt igényli, hogy megőrizzük gyepjeinket, és ne engedjük azt, hogy tovább csökkenjen ezeknek a kiterjedése. [[13.30]] Ezért jogszabály-módosító javaslattal és jogszabályalkotási szándékkal arra kérem az Országgyűlés Mezőgazdasági bizottságát, hogy szíveskedjen tárgysorozatba venni azon jogszabály-módosító javaslatomat, ami megállítaná a gyepek fogyatkozását. Kérem az Országgyűlést, hogy akár módosító indítványokkal, akár kormányzati konkrét szövegszerű javaslatokkal, de segítsen megteremteni annak a lehetőségét, hogy az általam kezdeményezett jogszabály-módosító javaslatok megteremtsék a lehetőségét annak, hogy az EU-s kötelezettségeket végre tudjuk hajtani, melyeket most viszonylag figyelmen kívül nagyon sok lábbal tiprunk jelen pillanatban is, és az említett rendeletnek különböző cikkeit nagyjából a 40. cikktől kezdve sok tekintetben megsértjük, ezeket lehetőség szerint minél inkább fenn tudjuk tartani. Az állandó gyepterületeink mennyisége, amely viszont már a 92/43. európai uniós irányelv alapján meghatározza a gyepek fenntartását, jóformán kötelezettségébe adná ezt az országnak. Azt kérem, hogy ebben nyújtsanak segítséget és támogatást. Köszönöm a szót, elnök úr."
5,u2020-12-01-195,OTHER,0.55126953125,2020-12-01,0.03426240757107735,"Köszönöm a szót, elnök úr. Tisztelt Országgyűlés! Tisztelt Miniszterhelyettes Úr! Az előttünk fekvő törvény valóban a bor-szőlő ágazat átlátható és fenntartható működésének elősegítése végett került a tisztelt Ház elé. Az előttem szólókhoz csatlakozva, valóban nagyon sok hasznos és előremutató szabályozás található ebben. Erre majd röviden ki is fogok térni. Mindazonáltal az ördög mindig a részletekben rejlik, és nagyon várjuk a kormányrendeleteket, végrehajtási rendeleteket, hogy mit is fog majd jelenteni a gyakorlatban arra a több tízezer személyre, családra, akik a mai napig szőlészetből, borászatból élnek. Ugye, évtizedekkel ezelőtt, a szocializmusban még majdnem dupla annyi szőlőterületünk volt, mint napjainkban, és a gépesítés folytán is már lényegesen kevesebb kézimunkát igényel ez az ágazat, de még így is rengeteg emberről van szó, és éppen ezért fontos, hogy szakmailag megfelelő felkészültséggel, tudással segítsük egy minél jobb minőségű törvény megszületését. Valóban így van, csak pár, a szívemhez közel álló dolgot ebből a javaslatból megemlítenék. Az e-pincekönyv bevezetésével sokkal átláthatóbb lesz a jövőben a szőlészet-borászat, sokkal jobban ki lehet majd szűrni az ügyeskedőket. A felvásárlási jegy pedig tartalmazni fogja a szüretelt szőlő cukortartalmát is, ami azért fontos, mert ez egy fontos értékmérője egyébként ennek a terméknek, tehát ezáltal is a minőség irányába tudunk elindulni. Ha már minőségről beszélünk, egy harmadik fontos dolgot kiemelvén a törvény tervezetéből, az európai gazdasági térségen kívülről érkező borászati termékeket analitikai és érzékszervi vizsgálatnak is alá tudjuk majd vetni, kiszűrve ezáltal a pancsolt alacsony minőségű vagy egyáltalán bornak nem igazán nevezhető termékeket. Bár tudom, hogy az Európai Unióban ezt borzasztó nehéz megtenni, hogy minőségi kritériumokhoz fűzzünk magyarországi forgalmazást, de azért jó lenne végre eljutni oda, hogy különösen az Olaszországból érkező, rettenetesen alacsony minőségű import lédig borok esetében is ki tudjuk szűrni azokat, amelyek nem valók a magyar piacra. És akkor megszokva azt, hogy a Mezőgazdasági bizottságban szintén szakmai alapon folynak a viták, ehhez tartva magamat, én is igyekszem szakmai szempontból, ha megengedik, most egy-két javaslatot megtenni. A 4. § (2) bekezdése úgy fogalmaz, hogy az új telepítési engedély kiadására irányuló eljárásban az ügyintézési határidő 70 nap. Ezt mi soknak tartjuk. Javasoljuk a 30 napos ügyintézési határidőt, hogy meggyorsítsa az eljárást, ez mindenképpen a szőlészek érdekeit szolgálja. Szeretném jelezni, hogy egyébként a gyakorlat 3 és 10 nap között van sok esetben, amikor is kiadják a telepítési engedélyt, illetőleg a szerkezetátalakításhoz hozzájárulnak. Tehát még így is, úgy gondolom, hogy ez a 30 nap teljesen vállalható határidő. A 4. § (3) bekezdésében pedig azt látjuk, hogy az ültetvények telepítésének és kivágásának tényét az ültetvényhasználó bejelenti a hegybírónak, a hegybíró pedig a bejelentést követő 120 napon belül ellenőrzi a telepítés vagy a kivágás megtörténtét. Tisztelt Miniszterhelyettes Úr! Ezt is nagyon hosszú időnek tartjuk. Itt van egy elvi és egy gyakorlati megfontolás is. Elviekben, ha csak józan paraszti ésszel belegondolunk, hogy négy hónapja van a hegybírónak arra, hogy beüljön a terepjáróba és kimenjen a hegyre, indokolatlanul hosszú határidő. De sokkal fontosabb gyakorlati kérdés, hiszen 120 nap vegetációban szinte majdnem teljesen lefedi ezt az időszakot, amikor permetezni kell, és amikor a hegybíró már odaér, lehet, hogy már okafogyottá válik mindenfajta intézkedés. Úgyhogy ezért is kérem a tárca páholyban helyet foglaló képviselőit, hogy fontolják majd meg ezt a két változtatást. Továbbmegyek. Az 5. § (3) bekezdése szól arról, hogy a hegybíró mulasztási bírság kiszabása mellett kötelezheti a tulajdonost a szőlőültetvény kivágására. A 4. § pedig: ha a nyilatkozattételnek az ültetvény használója vagy az ültetvény tulajdonosa eleget tesz, de a szőlőültetvény a figyelmeztetéstől számított egy év elteltével sem áll rendeltetésszerű művelés alatt, a hegybíró értesíti a növénytermesztési hatóságot, amely elrendeli a szőlőültetvény tulajdonos költségére történő kivágását. Tisztelt Képviselőtársaim! Ez nagyon durva. Ez azért durva, mert egy hektár szőlő telepítése most olyan 6 millió forint körüli összegbe kerül. Értelemszerűen ebből következik, hogy egy hektár szőlő több millió forintos értéket képvisel. Két javaslatunk is van erre a problémára. Egyrészt szintén a határidők lerövidítésében rejlik, mivel már eleve a figyelmeztetési határidő is nagyon hosszú, ez a 30 nap, de az egy év meg kirívóan sok, hiszen pontosan ennyi idő alatt egy nem művelt szőlőültetvény fertőzheti a közelében található szomszédos ültetvényeket, indokolatlan kárt okozva ezzel a többi gazdálkodónak. Úgyhogy egyrészt ezért is fontos lenne, ha már határidőhöz kötjük a javaslatot, ezen elgondolkodni. De van egy sokkal gyakorlatiasabb módosítási javaslatunk is, amely pedig abban rejlik, hogy a felszólítást követően, ha annak nem tesz eleget a tulajdonos, illetve a terület használója ez egyébként lehet akár abból kifolyólag is, hogy az érintettet, mondjuk, tartós betegség akadályozza ebben, vagy adott esetben elhalálozott, és a hagyatéki eljárás folyamatban van, nem lehet tudni, hogy az örökösök közül ki lesz a tulajdonos , hogy ne maradjon gazdátlanul ez a szőlő, és meg legyen művelve, ezért azt gondoljuk, hogy a hegybíró elrendelheti, illetőleg vállalkozót fogadhatna fel ennek az elhanyagolt területnek a megművelésére, rendbetételére egy szerződés alapján. A hegyközség fizetné ki ennek a költségeit, amit aztán ráterhelve az érintett ingatlanra, kielégítést nyerhet akár abból, hogy az így megmentett szőlő, amely piacképessé válik, esetleg annak a bevételéből, vagy ha ez nem lehetséges vagy nem elegendő, akkor pedig egy árverezést követően. Tovább menve a tokaji borvidékre vonatkozó különleges szabályokhoz, itt Hörcsik Richárd képviselőtársamra nézek, szerintem meg fogja tudni erősíteni a 16. § (5) bekezdésében foglalt szabályozást. Szintén érdemes lenne elgondolkodni ezen, hiszen úgy fogalmaz a tervezett jogszabály, hogy a tokaji borkülönlegességekre utaló neveket nem borászati termékeken feltüntetni tilos. [[20.00]] Alapvetően én egyetértek ezzel. Viszont van olyan termék vagy esetleg vannak olyan termékek, amelyek már hosszú ideje forgalomban vannak, ilyen például a hungarikumként 18 éve forgalomban lévő tokaji aszú bonbon, amelyet én még sajnos nem kóstoltam, de biztosan finom, hiszen ez egy tokaji aszúborba áztatott mazsolával töltött étcsokoládés desszert. Hogyha ezt a törvényt elfogadjuk, akkor ezt a terméket és gondolom, vannak más hasonló termékek is diszkrimináljuk és eltüntetjük a piacról, jelentős érdeksérelmet okozva egyébként a hosszú ideje forgalmazók számára. Esetleg érdemes lenne kivételt tenni bizonyos esetekben. A 16. § (10) bekezdésével kapcsolatban pedig szintén egy szakmai észrevétel, amely bekezdés úgy szól: „Tokaj eredetmegjelöléssel ellátott bor nem édesíthető.” Ugye, itt a szakma nem egységes, pontosabban egységes abban, hogy Tokaj-Hegyalján a szerencsi napfénynek nevezett kristálycukor ne kerüljön a tokaji borokba, ez nyilvánvaló, tehát egyértelmű, de nem is arról van szó, hanem hogy a szakma egy része a saját borából készült mustsűrítményt, amely egy természetes anyag, szintén a termelő szőlőjéből származik, miért ne használhatná a termékei előállításához. Ezen szintén érdemes elgondolkozni. [[Az elnöki széket Jakab István, az Országgyűlés alelnöke foglalja el.]] Végezetül mi nincs benne ebben a törvényben, amit nagyon szerettünk volna látni? Érdemes lenne azon is elgondolkozni, hogy a borászatoknak nyújtott jelentős közpénztámogatásokat, állami támogatásokat ahhoz kötni, hogy ezek a borászatok a felvásárolt szőlőt, a feldolgozott szőlő egy jelentős részét az adott borvidékről, adott esetben 50, legalább 50 százalékát az adott borvidékről vásárolják fel, ezzel is segítve a szőlőtermelőket. És ha már itt tartunk, jó lenne elérni, hogy ezek az állami támogatások ne látványpincészetekre vagy esetleg olyan nyaralókra fordítódjanak, amelyek borászatoknak vannak álcázva, ezeket a csalókat jó lenne kiszűrni a rendszerből. De az is egy észszerű elképzelés lehetne egyébként, hogy a közpénzzel a közösségi érdekeket megvalósító közösségi szőlőfeldolgozó üzemeket kellene támogatni. Továbbmegyek, szintén egy régóta élő probléma, ugye, azt szokták mondani, hogy jó bornak nem kell cégér. Hát, azt kell látni, hogy nekünk alapvetően jó boraink vannak, jó borászaink vannak, viszont a borászatok annak ellenére eladási problémával küzdenek, hogy a szőlőfelvásárlási árak hihetetlen módon csökkentek az elmúlt években, sok esetben még a művelési költséget sem fedezik, ezért aztán óriási problémával küzdenek a szőlőtermelők. A borok nem lettek olcsóbbak, viszont sok esetben nem tudják eladni azokat, tele vannak a pincék. Nem látom a törvényjavaslatban azt, hogy egy piackutatáson alapuló valódi marketingstratégia megvalósulna, hogy hogyan lehetne jó borpiacot csinálni, bár kétségtelen, és ezt egyben el is ismerem, hogy a bormarketingre a Fidesz-kormány az elmúlt időben jelentős forrásokat szánt, de ezt sokkal tudatosabban kellene felhasználni, mert mint láthatjuk, a statisztikák azt mutatják, az utóbbi tíz évben csökkentek a szőlőterületek, ahogy említettem, csökkent az export, és sajnálatos módon a hazai fogyasztás is. Végezetül, de nem utolsósorban a felvásárlással kapcsolatos problémák. Énszerintem nem lenne ördögtől való dolog a törvényjavaslatba foglalni azt, hogy a felvásárló köteles harminc napon belül kifizetni a termelőnek a felvásárolt szőlő árát, ne fordulhasson elő az, hogy a termelők fél évet vagy akár egy évet várnak a munkájuk gyümölcsére, miközben a szőlőből már időközben bor készült, adott esetben már el is adták azt. Ez szerintem méltatlan a gazdákhoz, és hogyha belegondolunk, hogyha ez a törvény valóban a szőlő-bor ágazat átlátható és fenntartható működése elősegítése mellett, ugye, az ágazat fejlesztését is szolgálja, akkor tisztelettel kérem, hogy ezekre a szőlőtermelőkre is gondoljunk, akiket hát, hogy is mondjam? jelentősen kihasználnak a nagyok, az integrátorok és egyes borkereskedők. Úgyhogy én nagyon remélem, hogy ezeket a szakmai alapú javaslataimat a miniszterhelyettes úr és a tárca is meghallgatja, remélem, hogy ezeket befogadják. Én ezt egy jó törvényjavaslatnak tartom, éppen ezért a Jobbik-frakciónak a támogatást fogom javasolni, és még jobb szívvel fogom ezt megtenni, amennyiben ezek a változtatások valóra válnak, és ezek a módosító javaslatok majd átmennek a bizottságon és a parlamenten is, hiszen közös érdekünk, hogy minél jobb minőségű törvény szülessen. Én köszönöm a figyelmet, köszönöm, hogy meghallgattak, és remélem, meg is hallották, amiket mondtam. Köszönöm szépen."
5,u2015-10-05-13,OTHER,-0.9970703125,2015-10-05,0.0082465885207057,"Köszönöm a szót, elnök úr. Tisztelt Országgyűlés! A migrációs krízis alkalom volt a kormánynak arra, hogy egy kormányhatározatban végrehajtsa a földrablást országgyűlési döntés nélkül, hiszen attól félt a kormány, hogy a parlamenti többség ezt esetleg leszavazza. Pont a fordítottja történt, mint az Ángyán-féle vidékfejlesztési stratégiával, azt azért nem hozták ide a Ház elé, mert attól féltek, hogy a parlament esetleg megszavazza. Alig két hónap alatt 500 milliárdnyi termőföldvagyont kívánnak dobra verni. Két cél lehet: az egyik a költségvetési lyukak - mert ilyenek lehet, hogy vannak - betömködése, a másik pedig a Simicska utáni időszakban a vagyon újraosztása. Teszik ezt egy olyan országban, ahol az államadósság nagyobb, mint 25 évvel ezelőtt volt, ám ugyanezen idő alatt az állami vagyon 90 százaléka eltűnt úgy, hogy 15-20 százalék sorsáról semmit, de semmit nem tudunk. 10 százalékos ma a közösségi tulajdon, az állami tulajdon aránya Magyarországon, ami példátlanul alacsony a térségben. Az a helyzet, tisztelt Országgyűlés, hogy egy olyan országban, ahol a nemzeti vagyon így is tragikusan megcsappant, a termőföldvagyon szétosztása, a földrablás egész egyszerűen merénylet a következő generációkkal szemben. A természeti erőforrások az emberiség közös öröksége, és ezért birtoklásuk is csak közösségi lehet. A termőföld közösségi tulajdonlása ráadásul a magyar történelem és kultúra szerves része, gondoljunk az Alaptörvény preambulumában megidézett Szent Korona-tan megfontolásaira vagy a székely közbirtokosság intézményeire. Amit a kormány tesz, az szemben áll az Alaptörvény P) cikkelyével és szemben áll az Alaptörvény 38. cikkelyében megfogalmazottakkal is. Újra az fog történni, amit az állami földbérleteknél láttunk, hogy majd kevesen markolnak sokat, és sokan kapnak majd keveset. Arról van szó, hogy a 2014 nyári állapot szerint a nyertesek, a földbérletpályázatok nyerteseinek 37 százaléka, mintegy 660 pályázó 10 hektár alatti területhez jutott, míg a nyertes érdekeltségek alig 2 százaléka, 34 érdekeltség 94 pályázója 300 hektár feletti területet szerzett meg. A Borsodban 2014. január 1-jéig bérbe adott területek több mint háromnegyedét, 10 ezer hektárt a 138 megyei nyertes közül mintegy 28 nagy, egymással ilyen-olyan kapcsolatban levő érdekeltség 51 pályázója 170 nyertes pályázattal nyerte meg. A helyben lakók fogalmával eddig is trükköztek. Láttunk parókiára bejelentkezett helyben lakó földművest, hallottunk Mészáros Lőrinc helyben élő lakóhelyén gazdálkodó földművesről. A 300 hektáros földtulajdoni maximum bátran kijátszható. A kisbirtok, a kistelepülések a bérlettel is fejlődni tudnának. Nincs limit az egy gazdálkodó által megvehető állami földdarabra. S ami a legfontosabb, hogy az állami föld egyben az állam kezében egy foglalkoztatási, munkahely-teremtési eszköz. Most 380 ezer hektárt vernek dobra. De ugyanakkor 2014-ben a 3200 településből mindössze 150 település kapcsolódhatott be a szociális földprogramba, öt év alatt, 2010-2015 között ezzel szemben összvissz ezer hektárt adtak oda kistelepüléseknek. Mi azt gondoljuk, hogy 150 ezer új értékteremtő falusi munkahelyet lehetne teremteni, ha ez a bizonyos 380 ezer hektár, amit önök most szét akarnak osztani a haveroknak, bekapcsolódhatna a szociális földprogramba, ráadásul ezeket a területeket lehetne ökológiai termelésre is átállítani. Mi azt gondoljuk, hogy a kevés nagygazdálkodó helyett több kisebb földhasználó tud több embernek értékteremtő munkát biztosítani. A nemzeti birtokpolitika érvényesítéséhez elengedhetetlen megfelelő mennyiségű földterület közösségi tulajdonban tartása. Négy bűnt követ el a kormány egy csapásra: növeli a birtokkoncentrációt, befagyasztja az elszegényedést a falvakban, vidéken, és utat nyit a külföldi spekulánsok előtt, hiszen pontosan tudjuk, hogy addig van biztonságban a termőföldterület, amíg az állam kezeli. Ha például az Európai Unió felülvizsgálja a magyar birtokszabályozást, ezeket a területeket seperc alatt el lehet passzolni külföldi spekulánsoknak, de már most megjelenhetnek ezek a külföldi spekulánsok az új tulajdonosoknál. Végezetül pedig lemondanak arról, hogy a Kárpát-medence természeti örökségének, biológiai sokféleségének megőrzését, gyarapodását érjék el állami eszközökkel. Önök lemondanak erről, mint ahogy lemondtak a rablóprivatizáció felülvizsgálatáról 1998 után, lemondtak az elszámoltatásról 2010 után. Mi nem fogunk lemondani 2018 után a mostani földrablás felülvizsgálatáról. Köszönöm szépen."
5,u2017-10-24-223,OTHER,-1.0,2017-10-24,0.015107993967831135,"Köszönöm a szót. Tisztelt Elnök Úr! Nagyon sokszor rágódom rajta, hogy amikor az FM megszólaló vezetői beszélnek, akkor egyszerűen csak hazudnak, és meg akarják téveszteni a közvéleményt, mint ezt oly sokszor tették, hiszen Bitay Márton Örs államtitkár úr, a kishantosi ügyben kimondta a bíróság, hogy megtévesztette a közvéleményt, Fazekas Sándor, az FM, nemcsak kimondta esetemben a nagygazdaság-kiépítéssel kapcsolatos törekvéseim állításával a bíróság jogerősen, hogy mindhárman megtévesztették a közvéleményt, de még sérelemdíj megfizetésére is kötelezték mind az FM-et, mind Fazekas Sándort. Tehát nem tudom, hogy csak a szokásos hazugságról van-e szó, vagy már olyan szinten eltávolodtak a valóságtól, hogy nem is tudják értelmezni a reális valóságban és a világban történő dolgokat. Kiváló példa erre az, ami múlt héten és a mai napon történt a parlamentben, hiszen gyakorlatilag a múlt hét folyamán az Alkotmánybíróság egy meglehetősen meghatározó súlyú döntést hozott. Az Alkotmánybíróság először értékelte a Natura 2000-es védett területek megőrzésével kapcsolatos alkotmányos kötelezettségét a magyar társadalomnak, és elsőként foglalkozott azzal, hogy a P) cikk alkalmazásával milyen erkölcsi kötelessége van a magyar társadalomnak és a mindenkori kormányoknak, hogy ennek az egész Európai Unióban egyedülálló pannon biogeográfiai régiónak a természeti kincseit és biológiai sokféleségét megőrizzék. Nyilvánvalóan ellenzéki képviselőtársaimmal nem pusztán természetvédelmi célú volt beadványunk alapja, hanem a „Földet a gazdáknak!” - vagy földet a gazdagoknak - című programnak is volt valamilyen szintű támadása ez, hiszen egyértelműen látszott, hogy pont amiről a kormány beszél, azzal ellentétesen nagygazdáknak, spekulánsoknak, külföldieknek adják el a magyar földet. Az Alkotmánybíróság kimondta a két döntését, amit Fazekas Sándor és mai nap folyamán a Fidesz dinnyetermelője, Pócs képviselőtársunk úgy értékelt, hogy micsoda győzelmet arattak, és mennyire rendben volt mindez az Alkotmánybíróság döntéseiben. Én nem tudom, hogy az egész FM-ben már nincs olyan, aki értő olvasással el tudna olvasni egy döntést, vagy pedig tudatosan tévesztik meg ennyire a közvéleményt, vagy tényleg béta univerzumban élnek, és fogalmuk nincs a valóságról. Idézem az Alkotmánybíróság közleményét: „Az Alkotmánybíróság az Országgyűlés mulasztását állapította meg az állami tulajdonban lévő Natura 2000 földterületek értékesítése kapcsán.” Erre ideküldik ezt a kis szerencsétlen Pócsot [[Derültség a Jobbik soraiban.]] , hogy mondja el, hogy ők nyertek, és hogy minden rendben volt a jogszabályalkotással. Hát, itt van a szövegben: az Alkotmánybíróság utólagos normakontroll-eljárásban foglalkozott a Natura 2000-hálózatba tartozó állami földterületek értékesítésének egyes jogi kérdéseivel. Két téma volt múlt héten, amiről ítélet született, a másik alkotmánybírósági címe: az Alkotmánybíróság újabb döntést hozott a természeti erőforrások védelmében, az Országgyűlés mulasztásban megnyilvánuló alaptörvény-ellenességet idézett elő azáltal, hogy a Nemzeti Földalapról szóló törvény módosításával egyidejűleg nem gondoskodott olyan szabály megalkotásáról, amely biztosítaná a Nemzeti Földalap sarkalatos szabályokkal védett vagyonának hosszú távú megőrzését. Az Alkotmánybíróság két határozatban mondta ki, hogy a Nemzeti Földalap egy kimeríthető természeti erőforrása a magyar társadalomnak, a magyar nemzetnek egy kincse, és nem lehet kimeríteni. Két, egymástól független határozatban kimondta az Alkotmánybíróság, hogy részben 2018. május utolsó napjáig, illetve június utolsó napjáig jogalkotási kötelezettsége van a Magyar Országgyűlésnek azzal kapcsolatban, hogy megalkossa azokat a jogszabályokat, amelyek alkotmányos rendszerben megfelelő garanciákat nyújtanak arra, hogy ezen legfontosabb természeti erőforrása a nemzetnek megmaradjon. Ennek megfelelően kötelezte az Országgyűlést, hogy olyan jogszabályt alkosson, ami garantálja a Nemzeti Földalap kiüresedésének meggátlását, és nem teremti meg a lehetőségét annak, hogy bármikori kormány, legyen az bármilyen színű, ezt folyamatos értékesítéssel kiüresítse. A másik döntésben felhívta a figyelmet arra, hogy a Natura 2000-es, tehát az európai uniós szintű védettséget élvező területek olyan európai uniós kötelezettségből adódó biológiaisokféleség-megőrzést ruháznak az országra, amiről nem mondhat le az ország. Összességében ennek az alkalmazásában nagyon sokat tanulhatnának az FM-ben is, ha elolvasnák a teljes döntést. Különösen ajánlanám figyelmükbe Szabó Marcel alkotmánybíró párhuzamos véleményét, illetve Marosi Ildikó, Stumpf István és Czine Ágnes különvéleményét, akik nemcsak ezen megállapításokat tették, hanem ők maguk azért nem fogadták el a határozatot, mert javasolták volna a korábbi, Fidesz által javasolt jogszabályok elutasítását is. Tehát az Alkotmánybíróság konkrétan kimondta, hogy jogalkotási kötelezettsége van az Országgyűlésnek, és hogy a Fidesz súlyos hibát követett el, hiszen mind a természeti értékek veszélyeztetésével, mind pedig a Nemzeti Földalap nemzeti kincs megőrzésének a kötelezettségével kapcsolatos feladatát elmulasztotta. Ezt a két egyszerű döntést nem értelmezi a Földművelésügyi Minisztérium, nem értelmezi persze Pócs János, és nem értelmezi Fazekas Sándor sem. Kár, hogy másik világban élnek, mert ebben a világban jó lenne, ha az alkotmányos kötelezettségeinket teljesíteni próbálnánk. Köszönöm a szót, elnök úr."
5,u2019-07-08-88,OTHER,-1.0,2019-07-08,0.154255211353302,"Köszönöm a szót, elnök úr. Tisztelt Ház! Államtitkár Úr! Ezekben a napokban ér véget a zöldszüretnek nevezett őrület, amikor éretlen állapotban a tőkék alá metszetik a gazdálkodókkal a szőlőfürtöket. Gyakorlatilag a kormány ezzel csúcsra járatja a vidékrombolást. Államtitkár úr, itt a parlamentben megszokhattuk, hogy ha bármilyen égetően fontos ügyet hozunk ide a Ház elé, akkor általában, tisztelet a kivételnek, papírból olvasott mellébeszélés a válasz. Ez a mentalitás egyébként azért háborít fel minket különösen, mert nem arról van szó, hogy a saját szórakozásunkra a saját problémáinkat hoznánk ide, hanem igenis életszerű, a valódi érintettek valódi gondjait hozzuk ide önök elé. Így van ez most is. Ezért is kell megköszönnöm Biró Lászlónak, Borsod-Abaúj-Zemplén megyei képviselőnknek, illetve Farkas Péter Barnabásnak, Ózd alpolgármesterének, hogy vette a fáradságot és velem együtt végigjártuk az ország összes borvidékét, hogy személyesen tudjunk beszélni az elmúlt hetekben és jelen napokban is az érintettekkel. Így az ő üzenetük közben tudom tolmácsolni, hogy bizony a kormány megbukott, amikor arról beszélünk, hogy a szőlő vagy a bor területén a problémákat miként próbálta meg kezelni. Remélem, ön sem tagadja, hogy annak a 8,1 millió eurónak talán jobb helye is lehetett volna, mint arra kifizetni, hogy értelmetlenül elpazaroljuk ezeket a zöld fürtöket. Mondok egy példát: az Európai Unió támogatja, mindig is támogatta egyébként például a termelői csoportok létrehozását, ahol a gazdákra lenne bízva, hogy az ilyen és az ehhez hasonló problémákat saját maguk megoldják a saját tulajdonuk és a saját érdekeik keretében. Egy ilyen termelői értékesítő szervezet hosszú távon biztosíthatná a leghatékonyabban az ilyen piaci anomáliák kezelését. A gazdák részéről ez az igény egyébként szinte mindenhol felmerül, de talán Orgoványon és Balatonbogláron volt ez a leghangsúlyosabb. És higgye el, államtitkár úr, a bogyótermelők nem örömükben szórják le zölden az egész éves munkájuk gyümölcsét. Ráadásul megalázóan alacsony összegről beszélünk, amit ezért kapnak, és lássuk be, a növényvédelem bizony nem ér véget ezzel a művelettel, tehát további költségeik generálódnak még az év során. Az értelmetlen pusztítás helyett tehát más utat is választhatott volna a kormány, például, hogy értéknövelő termékké tudjon válni a szőlő, egyfajta minőségi hozzáadott értéket tudjunk még belevinni. Itt nem feltétlenül a bor irányra gondolok egyedül. Itt a sűrítmény lehetősége, amelyből szőlőlé készülhetne, államtitkár úr. És itt talán nem kell hangsúlyoznom, hogy mennyivel szívesebben fogyasztanánk óvoda-, iskolagyümölcs-program keretében, kórházak esetében vagy bármilyen közétkeztetés céljából egy olyan gyümölcslét, ami tudjuk, hogy miből készült, milyen alapanyagokból, és mennyire ellenőrzött folyamaton keresztül jutott el az asztalig, mint mondjuk, jelen esetben, amikor nádcukorból vagy valamilyen ismeretlen eredetű alapanyagból állítjuk elő ugyanezt. Tehát ha más érvet nem fogadnak el, akkor legalább azt lássák be, hogy az értelmetlen pusztítás helyett ezt az összeget el lehetett volna úgy is költeni, hogy a gazdák is jól járjanak, ugyanakkor a társadalom is hasznosan költse el ezeket az adóforintokat. Várom érdemi válaszát. [[Taps a Jobbik soraiban.]]"
6,u2017-03-21-27,Fidesz-KDNP,0.98974609375,2017-03-21,0.022406062111258507,"Köszönöm a szót. Tisztelt Országgyűlés! A honvédség nemzetközi szerepvállalását a magyar külpolitika megvalósítása egyik alapvető eszközének tekintjük. A Magyar Honvédség nemzetközi missziókban történő részvétele érzékelhetően erősíti hazánk pozícióit mind a NATO-ban, mind az Európai Unióban. Nem elhanyagolható továbbá, hogy a nemzetközi békeműveletekben szerzett tapasztalat és tudás elengedhetetlen hazánk védelmének szempontjából is. Hazánk aktívan részt kíván venni az Európai Unió közös kül- és biztonságpolitikai törekvéseinek megvalósításában. Tisztelt Képviselőtársaim! Magyarország elkötelezett a nemzetközi béke, stabilitás megteremtése mellett. Mint minden demokratikus államnak, így nekünk is feladatunk harcolni a nemzetközi téren jelentkező fenyegetések ellen, hozzájárulni a nemzetközi szövetségek tevékenységéhez. A Fidesz-Magyar Polgári Szövetség támogatja a Honvédelmi Minisztérium beszámolójának elfogadását, továbbá részvételét a misszióban. Köszönöm, hogy meghallgattak. [[Taps a kormánypártok soraiban.]]"
6,u2018-06-12-92,Fidesz-KDNP,0.90283203125,2018-06-12,0.06540674716234207,"Köszönöm szépen, elnök úr. Tisztelt Államtitkár Úr! Tisztelt Képviselőtársaim! A Fidesz képviselőcsoportja támogatja a Macedóniával kötendő megállapodás aláírását és kihirdetését, és ugyanilyen mértékben támogatjuk Macedónia európai integrációs törekvéseit, s készek vagyunk segítséget nyújtani a megvalósulást elősegítő lépések során. Azt gondolom, hogy ebben a különböző frakciók eddig egyetértettek és konszenzusra tudtak jutni. Jelen szerződés célja, hogy olyan keretet alakítson ki az Európai Unió és Macedónia közötti politikai párbeszéd előmozdítása érdekében, amely révén lehetőség nyílik a kapcsolatok fejlesztésére, Macedónia gazdasági és nemzetközi együttműködése fejlesztése céljából tett erőfeszítéseinek támogatására, harmonikus gazdasági kapcsolatok előmozdítására és egy szabadkereskedelmi terület fokozatos kiépítésére. Macedónia uniós csatlakozásáig jelen megállapodás képezi Macedónia Európai Unióval való kapcsolatának az alapját. A gazdasági kapcsolatokon túl a nyugat-balkáni régió az Európai Unió biztonságpolitikájára jelentős hatást gyakorol, a térség szerepe a migrációs folyamatok nyújtotta kihívás kezelésében és megoldásában meghatározó jelentőségű. [[Az elnöki széket dr. Hiller István, az Országgyűlés alelnöke foglalja el.]] Az Európai Uniónak fel kell ismernie, hogy a Nyugat-Balkán által Közép- és Kelet-Európa biztonsága a térség európai uniós és NATO-csatlakozási folyamatának felgyorsításával garantálható. Az illegális migráció elleni hatékony védekezésben a Nyugat-Balkán Európai Unióval ápolt kapcsolata egyértelműen kulcskérdésnek bizonyul. Egy hatékony együttműködési mechanizmus kialakítása Magyarország számára is kiemelkedően fontos. Egy esetleges krízishelyzet kialakulása mérsékelhető, adott esetben megelőzhető, amennyiben a nyugat-balkáni államok képesek egységesen, egymást segítve reagálni a válságra. Amennyiben a Nyugat-Balkán nem képes megfelelően felkészülni és védelmi intézkedéseivel megállítani az illegális migráció balkáni útvonalakon érkező hullámait, a déli határra nehezedő nyomás hazánk biztonsági helyzetére is közvetlen hatással lesz. A fenti érvek alapján Magyarországnak egyértelműen érdeke, hogy segítse a Nyugat-Balkán, azon belül Macedónia mielőbbi európai integrációját. Ezért is a frakció nevében kérem képviselőtársaimat, hogy támogassák a törvényjavaslatot. Köszönöm szépen a figyelmet. [[Taps a kormánypártok soraiban.]]"
6,u2014-11-25-103,Fidesz-KDNP,0.8916015625,2014-11-25,0.02272452600300312,"Köszönöm a szót. Tisztelt Elnök Úr! Tisztelt Képviselőtársaim! Magyarország a nemzetközi donor közösség tagjaként, nemzeti érdekeivel összhangban és az ország mindenkori teherbíró képességének figyelembevételével közreműködik a szegénység elleni küzdelem, az emberi és kisebbségi jogok, a fenntartható fejlődés, valamint a nemzetközi biztonság és stabilitás elősegítését célzó nemzetközi fejlesztési együttműködési tevékenységben, továbbá humanitárius segítségnyújtással részt vállal a természeti és civilizációs katasztrófák által okozott válsághelyzetek következményeinek csökkentésében. Tisztelt Képviselőtársaim! Nemzetközi fejlesztési tevékenységünk a mi hozzáállásunk és meglátásunk szerint elősegíti külkapcsolataink fejlesztését is, valamint a hazai gazdasági szereplők külpiacra jutását és az állami szektor egyes szegmensei, így az oktatás vagy az egészségügy kapcsolati rendszerének bővülését, valamint előrelépést biztosít a magyar tudás- és technológiatranszfer területén. Ennek alapján tehát indokolt, hogy a nemzetközi fejlesztési együttműködési politika és a humanitárius segítségnyújtás is Magyarország külkapcsolatainak szerves részét képezze. A nemzetközi fejlesztési együttműködésről és a nemzetközi humanitárius segítségnyújtásról szóló törvényjavaslat fontos eszköz ahhoz, hogy ezen szakpolitikák végrehajtásának új irányt szabjunk, és a kormány által az idei esztendő márciusában elfogadott nemzetközi fejlesztési stratégiában kitűzött célok megvalósítását elősegítsük.Tisztelt Képviselőtársaim! Jelenleg a magyar hivatalos fejlesztési támogatások túlnyomó része a nemzetközi szervezeteken keresztül jut el a címzettekhez, ez azonban jelentős mértékben csökkenti az esélyét annak, hogy ezen segítségnyújtás keretében kétoldalú kapcsolatba kerüljünk a partnerországokkal és közvetlen kapcsolattartás jöjjön létre. Ennek megváltoztatása érdekében a törvényjavaslatunk kimondja, hogy a nemzetközi fejlesztési együttműködési tevékenységet elsősorban a kedvezményezett országokkal való kétoldalú együttműködés útján, a lehetséges hazai gazdasági és kereskedelemélénkítő hatásokra figyelemmel kell megvalósítanunk.Tisztelt Elnök Úr! Tisztelt Képviselőtársaim! Hazánk több évtizede kiveszi a részét a fejlődő világ felzárkóztatásában. Mára több olyan szakember dolgozik világszerte vezető beosztásban, aki a Magyarország által nyújtott ösztöndíj segítségével szerzett diplomát. Afrika és Ázsia számos országában segítették magyar szakemberek a helyi mezőgazdasági, egészségügyi, oktatási és szociális rendszer kialakítását, valamint működtetését.1996 óta hazánk az OECD, 2004 óta pedig az Európai Unió tagja, ezáltal a világ legfejlettebb országait tömörítő politikai és gazdasági közösség része, amely közösség a fejlődő országok felzárkóztatásának támogatását nemcsak kiemelt célként, hanem morális szempontból kötelező feladatként is kezeli.A törvényjavaslat az általános rendelkezések között alapelveket deklarál, amellyel nemcsak Magyarország nemzetközi normák melletti elköteleződését fejezzük ki, hanem hozzájárulunk a szakpolitikák végrehajtási hatékonyságának növeléséhez is. Az alapelvek között éppen ezért, tisztelt képviselőtársaim, hangsúlyosan szerepel a fenntarthatóság, amely olyan érték, amelyre ezen politika mentén folyamatosan figyelemmel kell lennünk; emellett a segélyhatékonyság elve, valamint a források átlátható és nyomon követhető felhasználásának követelménye. Ugyancsak a nemzetközi fejlesztési tevékenység hatékony megvalósítását szolgálja, hogy a törvényjavaslat alapján a külgazdaságért felelős miniszter köteles legalább négyéves időtartamra szakpolitikai stratégiát készíteni, amellyel többek között meg tudjuk határozni a kedvezményezett partnerországok körét, valamint az ágazati prioritásokat. [[14.40]] A stratégiai végrehajtásnak pénzügyi és időbeni ütemezése szempontjából pedig éves cselekvési terveket kell kidolgozni. Tisztelt Képviselőtársaim! A törvényjavaslat a végrehajtás alapvető szabályai között rögzíti, hogy a nemzetközi fejlesztési együttműködésért a külgazdaságért felelős miniszter, a humanitárius segítségnyújtásért, illetve annak koordinációjáért pedig a külpolitikáért felelős miniszter a felelős. A végrehajtásban eddig is aktív szerepet vállaló központi államigazgatási szervek és civil szervezetek mellett fontos célkitűzés a gazdasági szereplők fokozott bevonása. Az összehangolt működés érdekében felállításra kerül a nemzetközi fejlesztési együttműködési, koordinációs tárcaközi bizottság, valamint a projektalapú tevékenység ellátását elősegítő ügynökség. Tisztelt Elnök Úr! Tisztelt Képviselőtársaim! A törvényjavaslat a szakpolitikákat keretjelleggel szabályozza, a részletes végrehajtási szabályokat a jogszabály hatálybalépéséig, vagyis 2015. július 1-jéig megalkotásra kerülő kormányrendelet és a miniszteri rendeletek fogják tartalmazni. Arra kérem tisztelt képviselőtársaimat, hogy a vonatkozó és szóban forgó törvényjavaslatot megtárgyalni szíveskedjenek. Várjuk azokat az észrevételeket, amelyeket önök tesznek, és a végén pedig majd természetesen azt fogjuk kérni, hogy az Országgyűlés járuljon hozzá ezen törvényjavaslat elfogadásához. Köszönöm megtisztelő figyelmüket. [[Taps a kormánypártok soraiban.]]"
6,u2019-03-05-91,Fidesz-KDNP,-0.80029296875,2019-03-05,0.0817137062549591,"Köszönöm a szót. Tisztelt Elnök Úr! Tisztelt Képviselőtársaim! Azt szeretném előrebocsátani, hogy a Külgazdasági és Külügyminisztérium semmilyen olyan versenybe nem kíván benevezni, ami az előterjesztések címének hosszúságára vonatkozott, ezért kérem, sokkal inkább a Brüsszelben használatos bürokratikus európai uniós nyelvezetet okolják azért, hogy ilyen című javaslatokkal kell most idejönnünk önökhöz. [[Derültség.]] Az Európai Közösségek és Üzbegisztán közötti partnerségi és együttműködési megállapodást 1996. június 12-én írták alá, és alig több mint három évvel később, 1999. július 1-jén lépett hatályba ez a megállapodás, és Magyarországon 2011-ben a XI. törvénnyel hirdettük ki egyébként. A partnerségi és együttműködési megállapodás árukereskedelemmel foglalkozó rendelkezései nem irányoznak elő kedvezményes elbánást, csak az úgynevezett legnagyobb kedvezmény elvének kölcsönös érvényesítését rögzítették. Miután Üzbegisztán még nem csatlakozott a Kereskedelmi Világszervezethez, a WTO-hoz, ezért aztán a WTO által előírt úgynevezett fegyelmek sem kötik, ezért aztán ez a WTO-nál alapelvnek számító legnagyobb kedvezmény elvének rögzítése különösen fontos ebben a partnerségi és együttműködési megállapodásban. Azonban ennek a partnerségi és együttműködési megállapodásnak a hatálya nem terjed ki a textiltermékekre. Ennek az volt az oka, hogy az Európai Közösségek részéről akkor aggályok fogalmazódtak meg az emberi jogok üzbegisztáni helyzete, különösen pedig a gyapotszüret idején általánosan elterjedtnek vélt gyermekmunka, illetve a kényszermunka alkalmazása miatt. Ez volt tehát az Európai Közösségek akkori álláspontja. A textilkereskedelemről ezért külön kétoldalú jegyzőkönyv szólt, amely 2000 és 2004 között volt hatályban. Noha a textilkereskedelemben ezt követően nem jelentkeztek gondok, az Európai Unió úgy gondolta, hogy helyes, ha a jogbiztonság garantálása érdekében még további lépések történnek. Ezt a célt szolgálta ennek az itt előttünk fekvő hosszú nevű törvényjavaslatnak a keretében kihirdetendő jegyzőkönyv létrehozása. A jegyzőkönyv a partnerségi és együttműködési megállapodás vonatkozó rendelkezéseinek a törlésével biztosította, hogy ezután a textiltermékek is a megállapodás hatálya alá tartozzanak, erre vonatkozó utalást képviselőtársaim a jegyzőkönyv 1. cikkében találnak. Emellett technikainak tekinthető módosításokat is eszközölt, például hogy „technikai”, ez egy brüsszeli terminus technicus megint , hogy a Szovjetunió felbomlásának a lezárulta miatt a tárgyát és hatályát vesztett rendelkezéseket észszerű módon törölték a megállapodásból. A jegyzőkönyvet végül 2011. április 7-én írták alá, és az 2017. július 1-jén lépett hatályba; ennyi időre, tehát több mint hat évre volt szükség ahhoz, hogy két entitás, az Európai Unió és Üzbegisztán megerősítse ezt a megállapodást. Így őrölnek tehát a malmok Brüsszelben. A ratifikáció azért húzódott el igazából, merthogy az Európai Parlament továbbra is aggályosnak gondolta az üzbég munkajogi helyzetet. 2016-ban aztán az Európai Parlament is végül hozzájárult a megállapodás megerősítéséhez, mert a Nemzetközi Munkaügyi Szervezet, az ILO megelőző években készült jelentései azt írták, hogy az Üzbegisztánban tapasztalt munkakörülmények sokat javultak, és az üzbég kormányzat elkötelezte magát a gyermekmunka és a kényszermunka felszámolása iránt, és ez az Európai Parlament, valamint a Nemzetközi Munkaügyi Szervezet értékelése szerint is kézzelfogható eredményeket hozott, javulást okozott. Hatálybalépésével a jegyzőkönyv a partnerségi és együttműködési megállapodás szerves részévé vált. A nemzetközi megállapodásokhoz csatolt jegyzőkönyveket a nemzetközi szerződésekkel kapcsolatos eljárásokról szóló 2005. évi L. törvény alapján törvénnyel kell kihirdetni. Ezért arra kérem a tisztelt Országgyűlést, tisztelt képviselőtársaimat, hogy ezt az Európai Unió és Üzbegisztán közötti megállapodás módosításáról szóló jegyzőkönyvet is legyenek kedvesek törvényben kihirdetni. Köszönöm megtisztelő figyelmüket. [[Taps a kormánypártok soraiban.]]"
6,u2019-11-22-75,Fidesz-KDNP,-0.8154296875,2019-11-22,0.9852660298347473,"Tisztelt Elnök Úr! Köszönöm a szót. Tisztelt Ház! Tisztelt Miniszter Úr! Az egykori Jugoszlávia felbomlása után a Szerbia és Montenegró által alkotott államközösség is 2006. június 3-án megszűnt, amikor is Montenegró a sikeres népszavazást követően kikiáltotta önállóságát. Az európai uniós csatlakozást illetően Montenegró 2010-ben kapott tagjelölti státuszt. A csatlakozási tárgyalások 2012 júniusában kezdődtek meg, de nagyon lassan haladnak, és Montenegró elégedetlen a bővítési politika ütemével. [[12.00]] Véleményük szerint az Unió bővítéssel kapcsolatos hezitáló álláspontja miatt a nyugat-balkáni régióban egyre erőteljesebben jelennek meg más politikai orientációjú érdekek. Mindezektől függetlenül egyelőre jelentős társadalmi támogatottság mellett eltökéltek a megkezdett integrációs folyamatok továbbvitelére, és ebben számítanak Magyarország további támogatására. A tárgyalási folyamatot 2023-ig szeretnék lezárni. A jelen nemzetközi szerződés célja, hogy tiszta és áttekinthető helyzetet teremtsen az országaink közötti nemzetközi szerződések viszonylatában. A már korábban kivált tagállamokkal kötött, államutódlásról szóló jegyzőkönyvekhez hasonlóan fontos, hogy a montenegrói féllel is szülessen egy ilyen megállapodás. A jegyzőkönyv tartalmazza a hatályban tartandó nemzetközi szerződések listáját, valamint hatályon kívül helyez számos idejétmúlt szerződést, megoldva a korábban kialakult jogbizonytalanságot. A bilaterális nemzetközi szerződések a teljesség igénye nélkül olyan közös ügyeket rendeznek, mint a tehergépjárművel végzett árufuvarozás, az autóbusszal végzett nemzetközi személyfuvarozás, a kölcsönös jogsegélyről szóló szerződés vagy a vámeljárás szabályozása. Tisztelettel kérem képviselőtársaim támogatását a jogszabályhoz. Köszönöm megtisztelő figyelmüket."
6,u2019-02-20-55,Fidesz-KDNP,-0.8388671875,2019-02-20,0.01275735441595316,"Köszönöm a szót, elnök úr. Tisztelt Ház! Tisztelt Képviselőtársaim! Talán nagyon röviden jellemezném az önök felszólalását. Ez egy szakmai előterjesztés, ez egy nemzetközi egyezmény kihirdetéséről szóló előterjesztés. Egy nemzetközi bank jön ide, Magyarországra. Sajnálatos az, hogy politikai lózungokat hallottunk az önök részéről. Talán ennek is köszönhető, hogy önök ilyen népszerűtlenek az állampolgárok szemében, hiszen félrebeszélnek, mellébeszélnek, nem a lényegről beszélnek. Orosz bankról beszélnek, ez egy nemzetközi bank, amelynek kilenc állam a tagja. A testületeknek is kilenc állam a tagja, a tulajdonosi jogok is megoszlanak kilenc állam között. Van ennek a banknak egy székhelye egyébként már most Pozsonyban. Ennek a banknak négy NATO-tagállam a tagja, négy európai uniós tagállam a tagja, tehát ez egy nemzetközi együttműködés. A mentesség vonatkozásában sokan nem értik, hogy miről van szó, ez egy nemzetközi jogi személyiséggel rendelkező nemzetközi bank, értelemszerűen ilyenkor járnak azok a nemzetközi jogosítványok, amelyek szokásosak nemzetközi intézményeknél, ezekre vonatkoznak ezek a mentességek. Tehát ismételten: ez a magyar gazdasági teljesítménynek, Budapestnek egy nagy elismerése, hogy idekerül egy nemzetközi bank. Ez erősíti a magyar emberek jövőbe vetett hitét, és mindenképpen Budapest számára kiemelt fontossággal bír, a magyar gazdaság számára kiemelt fontossággal bír. Köszönöm szépen."
6,u2014-09-15-231,Opposition,0.892578125,2014-09-15,0.022771427407860756,"Tisztelt Elnök Úr! Tisztelt Ház! Az MSZP üdvözli az Unió Tanácsának és az Európai Parlamentnek a döntését, amelynek eredményeként az Európai Rendőrakadémia, a CEPOL szeptembertől Budapesten folytatja működését. Ezt a fejleményt jelentős, Budapest és Magyarország szempontjából is fontos eredménynek tekintjük. Ez az eredmény szép példája a valódi nemzeti együttműködésnek, a közös munkának, hiszen az Európai Parlamentben bal- és jobboldali magyar képviselők egyaránt aktívan dolgoztak e cél elérése érdekében. Ebből is látszik, hogy támogatható ügyek érdekében közös munkával igenis képesek vagyunk az eredményeket felmutatni. A benyújtott székhely-megállapodás a szükséges infrastruktúra és a diplomáciai képviseletekre jellemző mentességek biztosításával megteremti a CEPOL sikeres magyarországi működésének alapvető feltételeit. Európai ügynökségként a CEPOL célja, hogy előmozdítsa az Unió tagállamainak együttműködését a rendészeti képzés területén, ezáltal biztosítsa a szaktudás és a legjobb gyakorlatok átadását, cseréjét. A CEPOL ezzel segíti elő, hogy a lisszaboni szerződésben lefektetett célkitűzéseknek megfelelően az Európai Unió valóban egyre inkább a szabadságon, a biztonságon és a jog érvényesülésén alapuló egységes térséggé váljon. E nemes cél megvalósítása a tagállamok igazságügyi és rendészeti szerveinek szoros és szakszerű együttműködését kívánja meg. A magas szintű közös tudás és ismeretanyag nagymértékben képes fokozni ezt a kívánatos együttműködést, és növeli annak hatékonyságát. Mivel a különböző tagállamok hatóságainak is az élet legkülönbözőbb területein kell együtt dolgozniuk, ennek megfelelően a CEPOL tanfolyami kínálata is nagyon széles körű: a terrorelhárítástól a kiberbűnözésig, a kábítószer-kereskedelemtől a katasztrófavédelemig, az igazságügyi szakértői ismeretektől a csalásokig terjed. A rendőrtisztek számára bentlakásos képzéseket és online tanfolyamokat egyaránt kínál. A CEPOL működéséből uniós tagállamként Magyarország eddig is profitált, az akadémia Budapestre költöztetésével azonban hazánk további előnyökre tehet szert, így működésének egyik legnagyobb haszonélvezője lehet. A legnyilvánvalóbb előny, hogy a földrajzi távolság megszűnésével a magyar tisztek számára könnyebben elérhetővé válnak a CEPOL képzései, de ami ennél még fontosabb: az Unió legkiválóbb rendészeti szakembereinek és trénereinek egy jelentős része folyamatosan hazánkban fog tartózkodni, ezáltal a magyar rendészettudomány művelői és a magyar oktatói kar tagjai a jelenleginél sokkal könnyebben építhetnek ki személyes és szakmai kapcsolatokat a világ élvonalába tartozó szakemberekkel. Biztos vagyok benne, hogy ezzel a kiváló lehetőséggel élnek a magyar szakemberek, ez pedig hosszú távon nagyon megtermékenyítően hathat a magyar rendészettudományra, és jelentősen emelheti a magyar rendészeti oktatás színvonalát, a magasabb minőségű, egyre színvonalasabb rendészeti képzés eredményeként pedig egyre felkészültebb rendőrök kerülhetnek ki az oktatási intézményekből. Hosszú évek munkájának eredményeként ennek pozitív hatása minden magyar állampolgár számára kézzelfoghatóvá válhat, ezért különösen örvendetesnek tartjuk, hogy az Európai Unió ügynökségei közül Magyarország a CEPOL-nak adhat otthont a következő időszakban. Ezért az MSZP természetesen megszavazza a székhely-megállapodás kihirdetéséről szóló törvényjavaslatot. Ugyanakkor fel kell hívjam kormánypárti képviselőtársaim figyelmét arra a tényre, hogy a szerződés tízéves időtartamra szól, azonban a CEPOL magyarországi működésének előfeltétele az uniós tagság. Csak remélni lehet, hogy ennek az előfeltételnek a stabil fennállását nem fogják megrengetni a Fidesz elnökének, Magyarország miniszterelnökének egyre hevesebb Nyugat-ellenes kirohanásai, és tíz év múlva még mindig az Európai Unió tagjai leszünk. Köszönöm."
6,u2017-02-21-101,Opposition,0.88427734375,2017-02-21,0.3836618959903717,"Nagyon szépen köszönöm. Tisztelt Elnök Úr! Tisztelt Ház! A megállapodás célja a kétoldalú együttműködés megerősítése számos külpolitikai és ágazati területen. Ezek között találjuk a nemzetközi békét és biztonságot, a terrorizmus elleni küzdelmet, a válságkezelést, a tengeri biztonságot, a globális kormányzást, az energiát, a közlekedést, a kutatást és a fejlesztést, ezen túl az egészségügyet, a környezetvédelmet és az éghajlatváltozást, de olyan fontos területeket is érint ez a megállapodás, mint a tudomány és technológia. A megállapodás további célja, hogy fokozza az együttműködés azon formáit, amelyek közvetlen hatást gyakorolnak az egyes állampolgárokra, például a fiatalokat célzó oktatási és kulturális programok és a konzuli védelem. A megállapodásról szóló tárgyalások 2011-ben kezdődtek, majd a feleknek 2014. május végén sikerült megállapodniuk. 2014. szeptember 8-án az akkori kanadai külügyminiszter és Ashton, az Európai Unió kül- és biztonságpolitikai főképviselője Ottawában bejelentették a megállapodás parafálását, melyet Brüsszelben, 2016. október 30-án írtak alá. Megítélésünk szerint a megállapodás létrehozása összhangban áll azzal a törekvéssel, hogy Magyarország az Európai Unió tagjaként a harmadik országokkal való együttműködés megerősítését és elmélyítését támogassa és ezáltal bilaterális kapcsolatait fejlessze. Ezen túlmenőleg ennek a megállapodásnak van jelentős politikai eredménye is, vagy talán felértékelődött politikai eredménye, hiszen ma a világban megfigyelhető egyfajta bezárkózás, egyfajta izolacionizmus. Az Amerikai Egyesült Államok elnökének megválasztása óta erre számos jel mutatkozik. Tehát a bezárkózás versus nyitás is nemcsak a bilaterális kapcsolatokban, hanem nemzetközi színtéren is komoly dilemmaként jelenik meg, és valóban ebben - ahogy Hörcsik képviselőtársam mondta - a kanadai miniszterelnök sokkal inkább a nyitás, a sokszínűség és a multikulturalizmus zászlaját viszi a kezében. Kanada egyik alapvető értéke vagy az alapvető értékeinek egyike ez a fajta multikulturalizmus és az a fajta nyitottság a világra, ami jellemzi a mostani és a korábbi miniszterelnökök sokaságának a politikáját Kanada részéről. A mi megítélésünk szerint a mai világban nemcsak konkrét haszna van egy ilyen stratégiai megállapodásnak, hanem politikai jelentősége is van a mai globális politikai színtéren, hogy ezzel is egy jelzést lehessen küldeni a populistáknak, hogy bizony a bezárkózás mindig káros, és a nyitás, természetesen ha az ésszel történik, az pedig a nemzetek érdekét szolgálja. Éppen ezért a Magyar Szocialista Párt frakciója támogatja ezt a megállapodást. Köszönöm szépen."
6,u2018-06-12-110,Opposition,0.845703125,2018-06-12,0.9799047112464905,"Köszönöm szépen, elnök úr. Tisztelt Államtitkár Úr! Képviselőtársaim! Az Európai Unió és Egyiptom közötti kapcsolatok prioritásai: Egyiptom fenntartható korszerű gazdasági és társadalmi fejlesztése, külpolitikai partnerség és a stabilitás megszilárdítása. Az együttműködés elvi alapját jelenti a kölcsönös elszámoltathatóság és felelősség, a demokrácia és az emberi jogokra vonatkozó párbeszéd elmélyítése, valamint a felek együttműködése a civil társadalommal.Az Európai Unió tagállamai egyetértenek abban, hogy az Egyiptomhoz fűződő különleges kapcsolataira és a kiterjedt érdekeire tekintettel az Európai Uniónak kiegyensúlyozottan kell fellépnie, és meg kell őriznie a politikai átalakulással kapcsolatos szerepét és mozgásterét, mivel Egyiptom politikai, gazdasági és társadalmi stabilitása nemcsak regionális, hanem európai érdek is, ezt államtitkár úr is említette. A jelen törvényjavaslatban foglalt megállapodás célja a megfelelő keret kialakítása a politikai párbeszéd számára a felek közötti szoros politikai kapcsolatok fejlesztése céljából, az áruk, szolgáltatások és a tőke kereskedelmének fokozatos liberalizálásához szükséges feltételek megteremtése, párbeszéd és együttműködés révén a felek közötti kiegyensúlyozott gazdasági és társadalmi kapcsolatok fejlődésének előmozdítása, a regionális együttműködés elősegítése a békés egymás mellett élés és a gazdasági és szociális stabilitás megszilárdítása érdekében, az együttműködés előmozdítása egyéb, kölcsönös érdeklődésre számot tartó területeken. Mivel a Magyar Szocialista Párt maradéktalanul egyetért ezen célok teljesítésével, támogatja a törvényjavaslat elfogadását. Köszönöm szépen, elnök úr."
6,u2017-02-21-109,Opposition,-0.83203125,2017-02-21,0.015264900401234627,"Köszönöm a szót, elnök úr. Tisztelt Ház! Tisztelt Képviselőtársaim! Nem akarok vitát generálni Bana képviselőtársammal, régebben, amikor még az Európai ügyek bizottságában foglaltam helyet, egyszer-egyszer szóba került már ez. Mondjuk, azt most eléggé megrökönyödve hallottam, hogy azt mondta, hogy az euroatlanti függésünk - ami szerintem nem függés volt - káros volt Magyarország számára. Ez számomra minimum, hogy kérdőjeles vagy véleményes volt. De természetesen nem ezzel szeretnék foglalkozni; azzal inkább, amit említett Bana képviselő úr, hogy kvázi úgy festette le, mintha ez a bizonyos megállapodás, ami most a Ház előtt fekszik, a CETA előszobája lenne. Mi ezt nem így ítéljük meg, nem így látjuk ennek a megállapodásnak a tartalmát, ez a megállapodás szerintünk egy általános, egy keretjelleget ad. És a CETA-ban pedig valóban vannak nagyon fontos és nem apró részleteket magában rejtő rendelkezések, amelyekben szerintünk is még változtatni kell, és az alapján lehetne majd egy jó CETA-t elfogadni. Ez, ami most előttünk fekszik, egy keretmegállapodás, és ahogyan említette vezérszónokunk, Mesterházy képviselőtársam, az MSZP támogatni fogja ezt az előttünk lévő megállapodástervezetet. Azt szeretném kiemelni, anélkül, hogy nagyon nagy világpolitikai folyamatokra világítanék rá, de egy aktuálisan bezárkózó USA láttán, amit most látunk, vagy azt, hogy a befelé fordulás jellemző az Amerikai Egyesült Államokra inkább, ekkor egy ilyen megállapodás, amit az Európai Unió és az Európai Unió tagállamai részéről Kanadával meg kívánunk kötni, az kifejezetten a nyitottság üzenete, vagy a nyitottságot foglalja magában. És szerintem ez egyébként üdvözlendő dolog. Ha elutasító lenne az Európai Unió és a tagállamai is, amikor a kilépni készülő britek meg nem lennének elutasítók és ők külön kötnének egy megállapodást a kanadaiakkal, akkor abba a helyzetbe navigálhatnánk magunkat, mintha azt mutatnánk, hogy az EU valamit képtelen elintézni. Én Európai Unió-párti vagyok, ezt nagyon sokszor elmondtam már, éppen ezért, azt gondolom, ha ez erősíti a helyzetünket, a pozíciónkat, akkor támogatni kell ezt a megállapodástervezetet. Ezért tehát, ahogyan említettem, a Magyar Szocialista Párt frakciója támogatni fogja a törvényjavaslatot. Köszönöm szépen a lehetőséget, elnök úr."
6,u2018-06-04-1,Opposition,-0.9228515625,2018-06-04,0.09461551159620285,"Tisztelt Elnök Úr! Képviselő Asszonyok és Képviselő Urak! Az európai történelemben és a modern korban, a teljes történelemben egy béke akkor tölti be a szerepét, ha nyugalmat hoz egyénnek, emberek egymás közti viszonyában, ember és közösség kapcsolatában és államok egymás közötti viszonyában. A 98 évvel ezelőtt aláírt, majd órapontossággal - merthogy 16 óra 23 perckor kellett aláírni - megkötött trianoni békeszerződés a mi megítélésünk szerint ezt a szerepet nem töltötte be.Nekünk, magyaroknak, mindannyiunknak nemzeti tragédia, éljünk akár az anyaországban vagy bárhol a világban, élő fájdalom, történészként azt mondhatom: egy igazságtalan béke. Ám ha mégis megpróbálunk kilépni a szubjektív körből, és föltesszük a kérdést, hogy ha nem saját szemszögünkből nézzük, akkor ez a béke megváltozik-e, változik-e az értékelése, a trianoni békekötés, tisztelt képviselő asszonyok és képviselő urak, ha hosszú folyamatokat nézünk, egy több évszázados európai tradíciót rúgott föl. Az európai hagyomány ugyanis az évszázadokkal korábban és évszázadokon keresztül vallott gyakorlat; azok, akik a modern Európa létrehozását tudatosan gondolták, akarták, írták le és aztán fektették a gyakorlatba - nem véletlen, hogy az Európai Unió központjában az egyik központi terem az egyik ilyen nagy gondolkodó, Justus Lipsius nevét viseli, vagy éppen a nemzetközi jog atyja, Hugo Grotius, aki először írta le, hogy hogyan érdemes és hogyan lehet tartós békét kötni -, egy másfajta gyakorlatra hívták föl a figyelmet. [[13.20]] Európában kétféle módon lehet békét kötni. Az egyik a vae victis alapú béke, amikor a győztes a legyőzöttet megalázza, szimbolikusan és tartalmilag; nem egyszerűen csak él győztesi jogával, hanem hosszú távon is kívül rekeszti a legyőzöttet az általa létrehozott rendszer egészéből. És van egy másik - a XVII. században a modern Európa létrehozásakor az alapítók ezt javasolták -, amikor is a győztes megpróbálja nem megalázni a vesztest. Azt írták: tedd a rendszer részévé, adj neki teret, tedd érdekeltté abban, hogy a béke fennmaradjon és a béke erősödjön. Az a helyzet, hogy a XVII. században, amikor az első világháborúnak nevezett, három évtizeden keresztül tartó nagy konfliktust lezárták, először ezt alkalmazták, és tartós volt. Trianon előtt durván egy évszázaddal egy másik nagy európai világégést, a napóleoni háborúkat hasonlóképpen zárták le, a vesztest nem megalázva, hanem a rendszerbe integrálva. Egy évszázad után Trianon ezt a hagyományt felrúgta, ezért azt kell mondani, függetlenül attól, hogy ha valaki ezt nem magyarként, hanem történelmi folyamat eredményeként nézi, ez egy rossz és színvonaltalan béke. Ugyanakkor meg kell érteni és meg kell értetni, hogy a mi felfogásunk szerint a magyarság és európaiság gondolata és tartalma összekötődik. Akkor tudjuk az országot és a nemzetet előbbre vinni, ha alakítani, formálni, de mindenképpen részeként akarjuk alakítani és formálni Európát és azt a közösséget, amelyet ma Európai Uniónak nevezünk. Ezért 98 évvel Trianon után, egy igazságtalan és színvonaltalan béke után közösen érdemes büszke magyarként és büszke európaiként gondolkodni a jövőről. Köszönöm szépen, hogy meghallgattak."
6,u2019-11-18-192,Opposition,-0.96728515625,2019-11-18,0.013191429898142815,"Tisztelt Miniszterelnök Úr! Elnök Úr! Képviselőtársaim! Miért szolgálja Magyarország érdekeit, hogy a Fidesz-kormány úgy fogad be számunkra ismeretlen török, azeri, kazah, kirgiz és üzbég állampolgárokat, hogy minden törvény, minden számonkérhetőség fölé helyezi őket? Magyarország ugyanis ilyen elképesztő feltételekkel fogadja be Budapestre a Türk Tanács európai képviseletét. Önök mindig a magyar érdekekre hivatkoznak. Hát, akkor mondják meg, miért magyar érdek az, hogy Magyarország fedezi az iroda bérleti díját és összes költségét! Miért jó az a magyar állampolgároknak, hogy a Türk Iroda dolgozóit semmilyen hatóság nem vizsgálhatja, és mentesülnek mindenféle adófizetés alól? Mondják meg, hogy erről miért nem konzultálnak! Miért nem kérdezik meg az embereket, hogy akarják-e, hogy ismeretlen török, azeri, kazah, kirgiz és üzbég személyek bármit megtehessenek nálunk és az Európai Unióban?Kérem, ne jöjjenek most azzal, hogy a nemzetközi diplomáciában ez általánosan elfogadott! A Türk Tanács országaival ugyanis a magyar külkereskedelem aránya nem éri el a 2 százalékot sem. Ez világosan elárulja, hogy ez nem diplomáciai kérdés. Ez, drága miniszterelnök úr, az ön mutyija a keleti haverokkal! Kérdezem tehát: miért kell a Türk Tanács tagjainak és dolgozóinak olyan mentességet adni, hogy bármit megtehessenek Magyarországon? Miért adnak nekik viszonzatlanul diplomáciai előjogokat? Nem önök írták ki véletlenül a nagy plakátokra, hogy ha Magyarországra jössz, akkor be kell tartanod a törvényeinket? [[Közbeszólás a kormánypárti padsorokból: Be is tartjuk!]] [[17.40]] Miért adunk felmentést ez alól az iszlám haverjainknak? És ha már nálam van a szó, akkor lenne még egy kérdésem, miniszterelnök úr. Az EP-ben megszavazták a fideszes képviselők, itthon viszont napirendre sem engedték venni a Törökországot elítélő állásfoglalást. Miért is van ez?"
6,u2019-10-22-33,OTHER,0.8740234375,2019-10-22,0.02988537773489952,"Köszönöm a szót, elnök úr. Tisztelt Országgyűlés! Tisztelt Képviselőtársaim! Elöljáróban szeretném megjegyezni, hogy Szerbia Magyarország számára kiemelt reláció, a szomszédunkkal összeköt közös történelmünk, kiterjedt gazdasági és kulturális kapcsolataink is. Bízom benne, hogy hamarosan Szerbia is az Európai Unió tagjává válik, amit Magyarországnak bizonyos feltételekkel szükséges támogatnia. Az előttünk fekvő, T/7687. számon nyilvántartott törvényjavaslat, illetőleg egyezmény az oktatás és a tudomány területén lévő kapcsolatainkat szilárdítja meg. Magyarország és a Szerb Köztársaság által államilag elismert bizonyítványokra és oklevelekre, tudományos fokozatot tanúsító okiratokra, továbbá felsőoktatási intézmények képzései keretében folytatott résztanulmányokat így például félév, kredit, vizsga igazoló okiratokra terjed ki. És szükségesnek tartom elmondani, hogy az egyezmény hatálybalépése után kiállított okiratokat a két ország egyenértékűnek ismeri majd el. Az egyezmény elfogadása nagymértékben hozzájárul a két ország közötti oktatási és tudományos kapcsolatok bővítéséhez, elősegíti a magyar hallgatók Szerbiába, illetőleg a szerbiai, köztük a vajdasági magyar hallgatók Magyarországra irányuló nemzetközi mobilitását. Tisztelt Képviselőtársaim! Szeretném felhívni a figyelmüket, hogy a Szerb Köztársaságban, különösen a Vajdaság területén jelentős magyar kisebbség él, mint az önök számára is köztudott, a határon túl élő testvéreink számára pedig ez az egyezmény megkönnyíti, megkönnyítheti a felsőoktatásban való részvételt, a diplomaszerzést, a meglévő diplomáik elismerését és egyúttal végső soron a magyarországi munkavállalásukat is. Fontosnak tartom továbbá megemlíteni, hogy a 12. cikk (2) bekezdése szerint az egyezményt a felek bármelyike felmondhatja a későbbiek folyamán, meglátva ennek az egyezménynek a gyakorlatát, illetőleg az ebben foglalt célkitűzések valóra válását és annak minőségét. Összefoglalva: egyetértve az egyezményben foglaltakkal, annak elfogadását fogom javasolni a Jobbik-frakciónak. Köszönöm a figyelmet."
6,u2015-02-16-223,OTHER,0.830078125,2015-02-16,0.11518336832523346,"Köszönöm a szót, elnök úr. Tisztelt Képviselőtársaim! Tisztelt Ház! Rendszerint örömteli alkalom, amikor az Európai Unió erősíti nemzetközi együttműködését, amikor új országgal köt társulási, csatlakozási vagy épp együttműködési megállapodást. Az Európai Közösség, majd Unió ugyanis minden hibájával együtt kétségtelenül hatékony eszköznek bizonyult egy sor területen. A második világháború óta hozzájárul a béke és a stabilitás megőrzéséhez a kontinensen, erősíti a fogyasztóvédelmi és környezetvédelmi szabályozást ott, ahol erre szükség van. Bizonyos országokat pedig rá tud szorítani a jogállam egyes elemeinek tiszteletben tartására, mint az sokaknak ismerős lehet ebben a Házban.Az Európai Unió azonban emberi alkotás. Így közel sem hiba nélküli. Itt, szűkebb környezetünkben is tapasztalhattuk, hogy a szabad kereskedelem bizony kétélű kard. Olyan egyenlőtlen gazdasági kapcsolatok szövődhetnek az Unió határain belül is, amelyek sok szempontból vesztessé tették a keleti és a déli tagállamokat. Ezeken belül is népességüknek azon széles rétegeit hozta nehéz helyzetbe, akiknek nem volt lehetőségük, tőkéjük és szakismeretük bekapcsolódni az európai termelésbe, kereskedelembe. Most, amikor Mongólia és az Európai Unió, illetve tagállamai között együttműködési megállapodásról beszélünk, vagy legalábbis egyeztetünk, ugyanezeket a szempontokat kell szem előtt tartanunk.Tisztelt Képviselőtársaim! Előrebocsátom, hogy az LMP-frakció, fenntartásokkal ugyan, de támogatni tudja a megállapodás kihirdetését. De vajon mi végre ez az akadékoskodás az LMP-től? Miért nem tudnak maradéktalanul örülni? Már szinte hallom is, amint kérdezik tőlem. Hiszen Mongólia a világ egyik leggyorsabban fejlődő gazdasága. Így fontos érdek, és mindkét fél számára előnyös, hogy szélesítsük az együttműködésünket. Ez így igaz, de ezzel még nem bontottuk ki az igazság minden részletét.Mongólia az elmúlt években valóban 10 százalékot meghaladó GDP-bővülést tudott felmutatni. Azonban tisztán kell látnunk, ez szinte kizárólag bányászati tevékenységből és legtöbbször környezetpusztító kitermelésből származik. A bányakoncessziók, amelyek nemcsak orosz és kínai, de nyugati cégek kezébe is kerülnek, a korrupció melegágyának bizonyultak az elmúlt években. A befolyó jövedelem egy szűk hatalmi elit kezében összpontosul, miközben hatalmas társadalmi és környezeti problémákat okoz a kitermelés.A mongol környezetvédelmi minisztérium hivatalos jelentése szerint csak az elmúlt néhány évben mintegy 400 vízfolyás és tó száradt ki a bányászat miatt. Az elmúlt néhány évben, ismétlem, mintegy 400 vízfolyás és tó száradt ki a bányászat miatt. Egyre nagyobb gondot okoz az elsivatagosodás. A nomád népesség életmódja egyre inkább ellehetetlenül. Emiatt tömegek áramolnak a fővárosba. Akiknek már nem jut hely, az Ulánbátor környéki menekülttáborokban húzhatják meg magukat, ahol a vezetékes víz vagy az áramszolgáltatás csak álom.A partnerségi és együttműködési megállapodás egyik nem titkolt célja, hogy vonzó befektetési célponttá tegye Mongóliát európai nagyvállalatok számára is. Ezen természetesen bányavállalatok értendők. Ha odafigyelünk rájuk, innen, Európából el tudjuk érni, hogy korrektebb és fenntarthatóbb módon járjanak el, mint az eddig koncessziót nyert vetélytársaik, akkor van rá esély, hogy ez az együttműködés tartós, Mongólia pedig stabil és kiszámítható ország lesz. Ha nem, ha az európai cégek is csak a negyedéves eredménnyel foglalkozó újgyarmatosítóknak bizonyulnak, akkor ez az együttműködés több kárt okoz Mongóliának, mint amennyi hasznot hajt. De ártalmas lenne ez a forgatókönyv az Európai Uniónak is. A XXI. században oly fontos kulturális befolyásunk és vonzerőnk ugyanis éppen abból adódik, hogy országszerte elhiszik, Európa emberségesebb, zöldebb megoldásokat kínál, mint globális vetélytársai. Ezért arra kérem tisztelt képviselőtársaimat, hogy a megállapodás kihirdetését követően se feledkezzünk meg ezekről a veszélyekről. Tartsuk rajta szemünket az európai befektetőkön, mert egyáltalán nem mindegy, hogy milyen hírünket viszik a világban. Azt gondolom, hogy az Európai Parlament illetékes munkacsoportjával rendszeres időközönként egyeztetnünk kell. A magyar pártok EP-képviselőinek szerepe ebben megkerülhetetlen lesz. Arra kérem őket innen, hogy ne feledkezzenek meg a kétoldalú kapcsolatok objektív és rendszeres vizsgálatáról. Biztató jelnek vehetjük ugyanakkor, hogy a megállapodás külön kitér a kis- és középvállalkozások bevonására, az oktatás és a vidékfejlesztés támogatására Mongóliában. Úgy látom tehát, hogy az Unió részéről valós szándék mutatkozik, hogy az együttműködést és a mongol gazdaság fejlődését fenntarthatóvá tegye. A kihívás, hogy ez a gyakorlatban is megmutatkozzon. Arról sem feledkezhetünk meg, hogy Mongólia a problémái ellenére a 90-es évek óta komoly sikert ért el a demokrácia és a többpártrendszer építésében a világnak egy olyan térségében, ahol ez korántsem magától értetődő.A fentiek miatt összességében támogatni tudjuk a megállapodás kihirdetését, de ennyivel nem szabad letudni ezt a kérdést. Mindannyiunknak az az érdeke, hogy Európa ne csak a kisebbik rossz legyen a mongol társadalom és élővilág számára, hanem valódi társ az értékmegőrzés és az értékteremtés útján. Köszönöm a figyelmüket."
6,u2017-05-31-125,OTHER,0.787109375,2017-05-31,0.9850726127624512,"Köszönöm szépen a szót, elnök úr. Tisztelt Elnök Úr! Tisztelt Országgyűlés! Tisztelt Képviselőtársaim! Természetesen a Jobbik Magyarországért Mozgalom támogatja a jegyzőkönyv kihirdetését, hiszen Horvátországot az Unió teljes jogú tagjaként megilletik mindazok a jogok, mint a korábbi tagállamokat is.Fontos, hogy Horvátország valóban teljes mértékben, minden megkötés nélkül bekapcsolódhasson az uniós vérkeringésbe. Külön jó szívvel tudjuk támogatni a törvényjavaslatot az indokolás egy része miatt, ami így hangzik: „Magyarország aktívan támogatja Szerbia csatlakozási tárgyalásait, és kiemelten fontos hazánk számára, hogy Szerbia megfelelően teljesítette a XXIII. Igazságszolgáltatás és alapjogok fejezet megnyitásához támasztott feltételeket, köztük a nemzeti kisebbségi akcióterv kidolgozását.” Reméljük, hogy ez a megfogalmazás arra utal, hogy a kormány is kezdi belátni azt, amit a Jobbik már évek óta hangsúlyoz, hogy hazánk számára kiemelten fontos Szerbia uniós csatlakozása, azonban ennek szigorú előfeltétele, hogy az ország biztosítsa a területén élő nemzeti közösségek, így köztük elsődlegesen természetesen a délvidéki magyarság legszélesebb körű jogait, és amennyiben ezekre garanciát kapunk, akkor természetesen támogatjuk Szerbia csatlakozását. Ezért is örülünk és üdvözöljük az indokolásnak ezt a részét is. Köszönöm szépen a figyelmet."
6,u2014-11-18-57,OTHER,-0.83203125,2014-11-18,0.02915016934275627,"Köszönöm a szót, elnök úr. Tisztelt Ház! Magyarország kormánya talán úgy gondolja, hogy a Nyugat végzetesen hanyatlik, azonban a ma tárgyalt három uniós társulási szerződés bizonyítja, ez komoly tévedés. Három országból halljuk egyszerre: az Unión kívüli élet egyáltalán nem vonzó. A grúz társulási szerződés, amelyről most szó van, két fontos történelmi tanulságon alapszik. Az első, hogy a XXI. században az integrációs folyamatok megkerülhetetlenek. Miközben a nemzetállami lét érdekei feltétlenül megőrzésre érdemesek, az is világosan látszik, hogy az országok érték- és érdekközösségbe tömörülve tehetnek többet polgáraikért. Az Európai Unió mellett az amerikai és ázsiai kontinensen is ezt a folyamatot látjuk. A felmerülő kihívások egyre kevésbé tisztelik, követelik az országhatárokat. Akár a multicégek pénzmozgató manővereire, akár a bűnözői vagy terrorszervezetekre gondolunk, ezek nemzetközi jelenségek. Az elmagányosodott ország kevés eséllyel védheti meg polgárait, teremthet gyarapodást. A másik tanulság, hogy Európa, az Európai Unió igenis vonzó. Így látják ezt Grúziában is. A kaukázusi köztársaság régi célja, terve a nyugati integráció. A folyamat jelentős és fontos mérföldkőhöz érkezett. A társulási megállapodással az ország jogrendje és gazdasága is közelebb kerül Európához. Nagy lépés ez Grúziának, és nagy lépés az Uniónak is. Az ország társulásával az Unió ugyanis megmutathatja a kaukázusi régió államainak és népeinek, hogy érdemes a szabadságot, a demokráciát és a jogállamiságot választani. Óriási az uniós tagállamok és az Európai Bizottság felelőssége ugyanakkor, hogy a projekt érezhető eredményeket hozzon a grúz társadalom egésze számára. Ha a kereskedelmi akadályok lebontásával csak a helyi elit és pár multicég gazdagodik, akkor könnyen káros ellenreakciókat hozhat, egy egész régióban hiteltelenítve ezzel az Unió pozitív értékeit is. Mi az európai parlamenti képviseletünkön keresztül és az európai zöldek segítségével is azon leszünk, hogy a társulás előnyei eljussanak a legszegényebb rétegekhez is ebben az országban. Ugyanilyen fontos, hogy ne hagyjuk a természeti kincsek lerablását, az erőforrások elherdálását, Grúzia és a Kaukázus ugyanis nemcsak rövid távon fontos Európának. A kaukázusi régió jelenleg egy felbolydult méhkas, időnként egyenesen puskaporos hordó benyomását kelti a Szovjetunió szétesése óta. Meggyőződésünk, hogy ha a társulás sikert hoz Grúziában, akkor az egész térségben követendő példaként tekinthetnek az országra. Ez pedig stabilitást, nyugalmat hozhat a környező, sokat szenvedett népek számára is. Mindezekre tekintettel, a szociális és környezeti szempontok folyamatos nyomon követésének kikötése mellett, az LMP egyértelműen és határozottan támogatja Grúzia és az Európai Unió társulását. Köszönöm a szót, elnök úr. [[12.40]]"
6,u2017-10-03-61,OTHER,-0.86767578125,2017-10-03,0.01259652990847826,"Köszönöm szépen a szót, elnök úr. Tisztelt Elnök Úr! Tisztelt Országgyűlés! Tisztelt Képviselőtársaim! Nagyon érdekes, hogy milyen vita alakult ki egy olyan témában, amelynek semmi köze ezekhez a politikai vitákhoz, amelyek itt elhangzottak, hogy Albániában éppen milyen párt hogyan kapcsolódik a kábítószer-termesztéshez, hogy Soros György milyen befolyással rendelkezik az adott országban, de azért érdekes volt ezt hallgatni. Mint ahogy az is érdekes, hogy itt Albánia és az Európai Unió közötti szerződésről van szó, és tulajdonképpen már egészen régen megköttetett ez az együttműködési szerződés, amelyről azt gondolom, hogy minden politikai párt az egész Európai Unióban úgy gondolja, hogy ez csakis hasznos lehet, hiszen Albánia egy olyan ország, amely feltörekvő ország, Európához akar tartozni, a gyökerei is Európához tartoznak, mindamellett, hogy azért érdekes kitétel, ha Albánia összetételét nézzük, hogy a lakosság 82 százaléka albán. Egy jóval kisebb országról van szó, mint Magyarország, hiszen alig több mint 28 ezer négyzetkilométer, ezen közel 3 millió ember él, akiknek a 82 százaléka albán. S milyen érdekes, hogy az albánok magukat is kétféle népnek tartják, akit meg is különböztetnek, gegekre és toszkokra osztják magukat, és ez abban is változott, hogy ki milyen vallást vett föl. Tudjuk, hogy milyen komoly szabadságharcot folytatott az albán nép is a török megszállók ellen, hiszen Hunyadi Jánosnak is szövetségese volt Kasztrióta György, és együtt akarták felszabadítani a Balkánt a török megszállás, az oszmán megszállás alól. Ebben a szabadságharcban is gyökerezik a két nép együttműködése, a magyar és az albán nép együttműködése. Azt gondolom, ezért is érdeke Magyarországnak is, hogy Albánia mielőbb teljes jogú tagja legyen az Európai Uniónak, mint ahogy már 2009 óta tagja a NATO-nak is. Itt azonban másról van szó, hiszen azért került ma be a Magyar Országgyűlés elé ez a jegyzőkönyv, illetve a jegyzőkönyv elfogadása, mivel ez egy régen megkötött szerződés, és van egy új tagállam, amely még ezt nem írta alá, ez pedig Horvátország, amely később lépett be az Európai Unióba, később lett az Európai Unió tagja, mint ahogy az Európai Unió tagállamai és Albánia között ez az együttműködési megállapodás létrejött. Horvátország vállalta a csatlakozásakor azt, hogy ezeket a szerződéseket ő maga is elfogadja, és ezekhez csatlakozik, ezeket a csatlakozásokat pedig el kell fogadni minden ország parlamentjének. Jelen pillanatban ez történik. Természetesen a Jobbik Magyarországért Mozgalom is támogatja ezt. Köszönöm szépen a figyelmet. [[Taps a Jobbik soraiban.]]"
6,u2017-09-25-26,OTHER,-0.89794921875,2017-09-25,0.030315617099404335,"Köszönöm, elnök úr. Tisztelt Államtitkár Úr! Magyarország nemrégiben megvétózta Románia és Horvátország OECD-felvételét, Románia esetében a marosvásárhelyi katolikus líceum, Horvátország esetében pedig a MOL-lal és a Hernádi Zsolttal szembeni magatartás miatt. A magyar külügynek eddig nem volt szokása ilyen eszközökhöz nyúlni a külhoni magyarság érdekében. Hiába figyelmeztetett a Jobbik számos alkalommal, hogy használjuk ki az ehhez hasonló diplomáciai lehetőségeket, például Ukrajna és Szerbia uniós csatlakozási folyamatát. Természetesen tudjuk, hogy a választott svájci bíróság ítéletének végrehajtása kapcsán Zágrábnak komoly restanciája van, de nem ennek részletezésére vagyok most kíváncsi, mert még ennek figyelembevételével is a Jobbik rendkívül aránytalannak tartja azt, hogy a székely zászlót és a magyar szimbólumokat üldöző, a kétnyelvűséget minden eszközzel akadályozó és az erdélyi magyarság vezetőit megfenyegető Romániával szemben ugyanazt az intézkedést foganatosította a kormány, mint Horvátország esetében. Ezzel önök ugyanis egy alapvetően gazdasági, de mondhatnám azt is, hogy korrupciós kérdés szintjére degradálták az erdélyi magyarság súlyos problémáit. Különösen erős a kontraszt szerb viszonylatban, államtitkár úr. Önök a délvidéki magyarságot máig diszkrimináló, egykori csetnikek által vezetett Szerbia előtt akarják feltétel nélkül szélesre tárni az Európai Unió kapuját, miközben a fideszes média csupán kicsinyes politikai okokból nácit farag a horvátok nemzeti hőséből, Ante Gotovina tábornokból, mint ahogy ezt egyébként itt az imént Cseresnyés Péter államtitkár úr is tette gyalázatos módon. Szégyellje magát, innen is üzenem neki. Romániával vagy egyébként Ukrajnával szemben tehát már régen itt volt az ideje, hogy önök megtegyenek egy ilyen határozott lépést. Ezt én magam, illetve a Jobbik más képviselője is többször üdvözöltük. Nem esik nehezemre most is megtenni. Ehhez további jó munkát kívánok, hajrá! De Szerbia és Szlovákia viszonylatában is lenne erre bőven okunk. A fentiek alapján, úgy is, mint az Interparlamentáris Unió Magyar-Horvát Baráti Tagozatának alelnöke szeretném kérdezni államtitkár urat, hogy miért gondolják önök arányos fellépésnek azt, hogy az erdélyi magyarság ellen az elmúlt évek során újabb és újabb jogtiprásokat elkövető Romániát az OECD-tagság, az OECD-felvétel kapcsán hasonló mércével mérjék, mint Horvátországot. Várom válaszát. Köszönöm szépen. [[Taps a Jobbik padsoraiban.]]"
7,u2018-05-10-3,Fidesz-KDNP,0.92333984375,2018-05-10,0.02652030438184738,"Tisztelt Köztársasági Elnök Úr! Tisztelt Házelnök Úr! Képviselőtársaim! Első szavam a köszöneté. Köszönöm mindenkinek, aki részt vett az országgyűlési választáson, bármely jelöltre szavazott is. Külön köszönöm azoknak a részvételét, akik bennünket - a polgári, nemzeti és keresztény erőket - választottak. A köszöneten túl hálás is vagyok azoknak, akik engem személy szerint támogattak. Tudom, hogy nekik sajátos felelősséggel tartozom. A feléjük fennálló különleges kötelességemet teljesíteni fogom és összhangba hozom azzal a másik kötelességemmel, hogy az egész országot, a teljes hazát, a nemzet minden polgárát szolgálnom kell. Kormányom a kétharmados alkotmányos többség alapján áll, de mindig a háromharmadot szolgálja majd. Tisztelt Ház! A köztársasági elnök felkérését elfogadtam. Negyedik alkalommal tehettem le önök előtt a miniszterelnöki eskümet, a nyolcadik parlamenti ciklusomat kezdem meg, 28 éve szolgálom parlamenti képviselőként a hazámat. Kérem, kérem a képviselőtársaimat, miniszterelnökként is tekintsenek rám úgy, mint aki egy önök közül. Továbbra is az a meggyőződésem, hogy a haza nem lehet ellenzékben, mert magasan a pártok felett áll, és szolgálata nem függhet attól, hogy éppen ellenzékiek vagy kormánypártiak vagyunk. A vitát, a küzdelmet a politika természetes részének tekintem. Talán ez nem is baj. Ha beverünk egy szöget a falba és nincs ellentartás, akkor mit is akaszthatnánk arra a szögre? Annyira már kiismertem az emberi természetet, hogy tudom, hiába is vágyakozunk, hogy szelíden győzhessünk, mint a szél, hiába szeretnénk mindannyian jámbor, a tények belátásán nyugvó békés megegyezéseket, ez a politika világában aligha adódik a számunkra, vagy ha mégiscsak, ritkán és kegyelmi pillanatokban. Azt azért ígérhetem és ígérem is, azon leszek, minél többször érezzük úgy ebben a Házban, hogy angyal szállt át felettünk. Arra is ígéretet teszek ellenfeleimnek, hogy ott és akkor, amikor a pártharc nem kerülhető el, a lovagiasság szabályai szerint fogok vívni. A kormánypárti képviselőknek pedig arra teszek ígéretet, hogy a vitákban senkinek sem maradunk adósai. Ha támadnak bennünket, biztosak lehettek abban, hogy olyan lesz a fogadjisten, amilyen az adjonisten. Tisztelt Ház! Tisztelt Képviselőtársaim! Idéztem már itt önök előtt, hogy a politika veszélyesebb, mint a háború, mert a háborúban csak egyszer ölik meg az embert. Ez ugyan ijesztően hangzik, de valójában igen optimista gondolat, mert azzal kecsegtet, hogy aki politikával foglalkozik, az gyakrabban is feltámadhat. [[Derültség a kormánypárti padsorokban.]] [[Derültség a kormánypárti padsorokban.]] Magam is 16 évet töltöttem ellenzékben és 12 évet kormányon. Megtanultam, a győzelem sohasem végleges, a vereség pedig sohasem végzetes, csak az számít, készen állsz-e a küzdelem folytatására. Ha Isten engedi és élünk, ennek a ciklusnak a végére elérjük, elérem a kormányzati és ellenzéki évek közötti egyensúlyt, és akkor még mindig csak döntetlenre állunk majd. (Derültség a kormánypárti padsorokban.) [[14.50]] Tegyük rögtön világossá - ez most alkalmas hely és idő -: sportemberek vagyunk, nem érjük be a döntetlennel. [[Hosszan tartó taps a kormánypártok soraiban.]] Tisztelt Ház! Derűlátón, bizakodóan és tettre készen állok most önök előtt. Az elvégzett munka kellő önbizalmat adhat mindannyiunknak. Ha magunk mögé pillantunk, azt mondhatjuk: a hibajegyzékkel együtt is azt kívánjuk Magyarországnak, soha rosszabb nyolc éve ne legyen. Ezt a választópolgárok is így gondolhatják, ez húzódhat meg a prózai és matematikai tény mögött, hogy a Fidesz-KDNP szövetségére többen szavaztak, mint az itt ülő összes többi pártra együttvéve. S ezzel a mozdulattal, kedves barátaim, húzzunk is egy éles határvonalat! Húzzuk meg azt a választóvonalat, amelyet a magyar politika olyan ritkán talál meg, s mert nem találja, rendre átesik a ló egyik, majd másik oldalára, a lehangoló magyar pánpesszimizmusból a bugyuta kincstári optimizmusba és vissza. Húzzunk hát éles választóvonalat az önbizalom és az önelégültség közé! Tegyük világossá, hogy a múltból nem lehet megélni, és idézzük ide István királyunk intelmét, hogy „semmi sem emel fel, csakis az alázat, semmi sem taszít le, csakis a gőg és a gyűlölség”. És valljuk meg, hogy a sikerek mögött mindig ott rejtőzik a Jóisten kegyelme. Ezért nem szónoki fordulat, nemcsak hagyomány, de mély meggyőződésünk is, hogy soli Deo gloria, vagyis egyedül Istené a dicsőség. [[Hosszan tartó taps a kormánypártok soraiban.]] Tisztelt Ház! Tisztelt Képviselőtársaim! S ha így felkészítettük magunkat, és irányba állítottuk gondolatunkat, mondjuk ki bátran, hogy a következő négy évben nagy dolgokra fogunk vállalkozni. Tudjuk, hogy a veteményes nem maradhat gyomlálatlanul, rendszeresen kapálni kell. Ezért a napi munkát üzemszerűen, a maga tempójában és rutinjával el is fogjuk végezni. De ennél azért jóval többre vágyunk. Igazi nagy fába, sőt fákba akarjuk vágni a fejszénket. Tudjuk azt is, hogy bizonyos nézőpontból egy veréb lehet jobb, mint egy túzok, de mi most igazi nagyvadakra akarunk menni. Tisztelt Ház! Amikor Magyarország jövőjéről beszélek, biztosat csak a következő négy évre mondhatok, hiszen felhatalmazásom is csak addig terjed. De önök azt is jól tudják, hogy sohasem négy évben gondolkodom. Az ellenzék gyakran kritizál is ezért. A kormánypárti barátaim is többször figyelmeztettek, legyek óvatos a nagy távlatokkal, mert aki nem néz a lába elé, könnyen orra bukik. Volt, hogy valóban így jártunk, van tehát ebben igazság is. Mégis meggyőződésem, hogy most van lehetőségünk nagy dolgokba belefogni. Régen álltak olyan jól a csillagok hazánk felett, mint éppen most. A magyar ügy ma nyert ügy. Minden együtt van, amit a nagy tervek megkövetelnek: van tapasztalat, és vannak komoly csatákban kipróbált bajtársak. Van bátorság, nemzetközi tekintély, emelkedő pályára állított ország, komoly tervek, tetterő és önbizalom. Magyarországba és a magyar polgárokba nem csak egyszerűen visszatért az életerő. A magyar történelemből, ha ritkán is, de jól ismert dolog történik most velünk: alkotóerők törnek felszínre. A magyarok már nemcsak abban hisznek, hogy ha jól végzik a dolgukat, a holnap nem lesz rosszabb a mánál - bár a világnak ebben a szegletében ez sem kevés -, hanem abban is hisznek, hogy a holnap jobb lehet. Sőt, a választási eredmények azt mutatják, úgy vélik, nemcsak jobb lehet, hanem jobb is lesz. Azt akarják, hogy az előttünk álló jövő lehetőségeihez méltó kormányunk legyen, vagyis azt várják tőlünk, hogy nőjünk föl a feladathoz, és a kormányban legyen legalább annyi optimizmus, tettvágy és alkotóerő, mint a választópolgárokban. Bármerre járunk az országban, mindenhol a munka, az iparkodás, az építés jeleit látjuk: toronydaruk, építőmunkások, megművelt földek. Mindenkinek van valami terve: épít, bővít, igazít és csinosít valamit. Úgy érzem, hogy most, amikor nagy célokat tűzünk ki magunk elé, egy húron pendülünk, azonos hullámhosszon vagyunk az emberekkel. Ez bátorít és feljogosít, hogy terveinket ne négy-, hanem tízéves kitekintéssel készítsük el, sőt inkább tizenkét éves időtávban kell most gondolkodnunk. Ráadásul a felelős kormányzás is ezt követeli meg, hiszen az Európai Unió következő költségvetése, illetve annak végrehajtása valójában 2030-ig tart majd. Tisztelt Ház! A politikában az idő a legfontosabb. Egy ország kormányzásához jártasság kell, és magabiztosság. Kell még terepismeret, nemzetközi látóhatár, távlatos kitekintés, s ha ez még párosul az újító bátorságával, és megkapjuk hozzá az éleslátás kegyelmét, már nyert ügyünk van. Az igazat megvallva, én mindig is egységes korszaknak láttam a 2010 és 2030 közötti húsz évet. Felfogásom szerint a demokrácia, a szabad választások, a politikai váltógazdálkodás lehetősége nem áll ellentétben és végképp nem zárja ki a távlatos gondolkodást és a hosszú távú tervezést. Ha így lenne, akkor a demokráciában élők behozhatatlan versenyelőnyt adnának a nem demokráciában élő népeknek. De a józan ész is erre terel bennünket. Aki már épített házat, tudja, nem érdemes úgy kiásni az alapokat, hogy nincs a kezünkben a kész ház tervrajza. Tisztelt Ház! Tudom, hogy sokan majd hihetetlennek tartják, én azonban elérhetőnek, hogy Magyarország 2030-ra az Európai Unió első öt olyan országa közé tartozzon, ahol a legjobb élni, lakni és dolgozni. Hasonlóképpen azt is lehetségesnek tartom, hogy hazánk az új típusú versenyképességi rangsorokban, amelyek nem a mennyiséget, hanem a minőséget mérik, az öt legjobb európai uniós állam között legyen. Közismert, vannak nálunk méretesebb, népesebb és vagyonosabb országok is, de aligha van szebb, biztonságosabb, ősibb és védettebb, mint a mi Kárpát-medencénk és benne Magyarország. [[Taps a kormánypártok soraiban.]] Akinek jó szeme van a történelemhez, megláthatja benne az esélyt. A tamáskodóknak csak azt mondhatom: háromszori kétharmaddal a hátunk mögött nekünk a lehetetlenre kell vállalkoznunk, mert a lehetségeset más is meg tudja csinálni. Ezért vállalkozunk arra, hogy megállítjuk a népesedési hanyatlást, sőt elérjük, hogy Magyarország ismét emelkedő pályára lépjen. Gyorsforgalmi utak fogják összekötni Budapestet a megyei jogú városainkkal, autópályáink elfutnak az országhatárokig, és a gyorsforgalmi utakra 30 perc alatt az ország bármely pontjáról el lehet majd jutni. Az új napelemparkok, valamint Paks II. a tiszta és fenntartható energiatermelés élvonalába emelik majd Magyarországot. A világexport 80 százalékát jelenleg 600 multinacionális cég adja, ezért nekünk magas hozzáadott értékű és magasabb bért fizető befektetéseket kell hoznunk Magyarországra, és ebben a kategóriában a világ tíz legjobb országa közé akarunk kerülni, mindezt úgy, hogy a hazai tulajdonú vállalatok részesedését a magyar exportból 50 százalékkal növelni fogjuk. [[15.00]] A népbetegségeket radikálisan visszaszorítjuk, és ennek érdekében nem riadunk vissza az egészségügy észszerűsítésétől és erős ösztönzők bevezetésétől sem. Felépítjük végre az új magyar honvédséget is. Szomszédaink folyamatosan fegyverkeznek, de általában is igaz, hogy az a nemzet, amely nem tudja garantálni saját védelmét, az felelőtlen és történelmi távlatokban hibát követ el. Különösen is számítok a fiatal és tehetséges katonatisztjeinkre. A lélekben és kultúrában történelmi sorsközösséget alkotó Közép-Európát gazdaságilag is megépítjük, fővárosainkat és nagyvárosainkat közúton, vasúton és levegőben is összekapcsoljuk. Lengyelország meghatározó szerepét pártfogoljuk, és velük összefogva megvetjük egy nagy közép-európai gazdasági térség alapjait. [[Taps a kormánypártok padsoraiból.]] Tisztelt Ház! A nagy és lelkesítő célok között ott találjuk Budapestet is, amelynek vissza akarjuk adni régi nagyságát és fényét, és amelyre fontos szerep vár a nemzetegyesítésben. Ez a város a budapestiek otthona és a nemzet fővárosa is. A magyarok számára Budapest az örök város, amely minden magyaré, bármely pontján éljen is a világnak; a város, amely vár rá. Magyarország, a magyar nyelv és kultúra meggyőződésem szerint egy hatalmas mágnes erejével rendelkezik, amely idevonzza azokat a magyarokat, akiket a szél kisodort a Kárpát-medencéből. A New Yorkban élő befutott, gazdag és irigyelt Molnár Ferencet egyszer arról kérdezték, miért olyan levert. Azt válaszolta: Minden rosszakaróm és ellenségem ott van, Budapesten. Az ottani irigyeimre vágyom, az itteniek nem érdekelnek. [[Derültség.]] Tisztelt Ház! Sohasem rejtettem véka alá a véleményemet, hogy a 2008-as nyugati válság, amely Görögország mellett kis híján bennünket is maga alá temetett, valójában korszakhatár volt. A mélyben már hosszú ideje formálódó új világrend ekkor bukkant felszínre. Ekkor vált világossá, hogy nem egyszerűen új és szokatlan jelenségekkel, hanem saját belső logikával, saját erővonalakkal rendelkező új korszakba is lépett a világ. Már 2010 előtt is azt tekintettem a rám váró feladatnak, hogy felhívjam erre a figyelmet és megértessem: új korszakba léptünk, és ez mindenkitől változást követel. Azt tekintettem küldetésemnek, hogy meggyőzzem a magyarokat, hogy nem elég jobban csinálni ugyanazt, amit tegnap csináltunk. Új dolgokra kell vállalkoznunk. És ez igaz volt mindenkire, egész Magyarországra, beleértve a kormányzatot is, mindannyiunknak meg kellett újulnunk. Végül is sikerült meggyőzni a magyarokat, hogy ez nemcsak elkerülhetetlen, hanem képesek is vagyunk rá; együtt és egyenként, külön-külön is. Ezért a 2010-es válságkezelés célja nem az volt, hogy visszatérjünk a válság előtti jobb időkhöz, hanem hogy új alapokat is vessünk, új dolgokat is bevezessünk: új adórendszer, új monetáris politika, új alkotmány, új törvénykönyvek, új családtámogatás, új munkamorál. Tisztelt Képviselőtársaim! Ha egy nép, ahogy mi tettük, új utakra lép, nem spórolhatja meg a szellemi természetű vitákat. A régi világrend szellemi hívei, anyagi haszonélvezői, valamint a kényelmesek, a léhák és a restek ilyenkor egy táborba sorakozva támadják az újítókat. S minél sikeresebbek vagyunk mi, annál dühödtebbek a kritikusaink. Ezeket a szellemi természetű vitákat nem lehetett és a jövőben sem lehet elkerülni. Akkor sem, ha van, aki ezt inkább ballasztnak, a gyakorlatias politikai sikerek elfogadtatását nehezítő akadálynak látja. Tisztelt Ház, titokban nem lehet megújítani egy egész nemzetet. Fölfogásom szerint az eddigi sikerekhez hozzájárult, hogy nyíltan kimondtuk: a liberális demokrácia korszaka véget ért. [[Taps a kormánypártok padsoraiból.]] Alkalmatlan lett arra, hogy megvédje az ember méltóságát, alkalmatlan arra, hogy megadja a szabadságot, nem tudja garantálni többé a fizikai biztonságot, és már nem tudja fenntartani a keresztény kultúrát sem. Vannak Európában, akik még bütykölnek rajta, mert azt hiszik, megjavíthatják. Nem értik, hogy nem a szerkezet romlott el, hanem a világ változott meg. A mi válaszunk, a magyarok válasza a megváltozott világra az, hogy a zátonyra futott liberális demokrácia helyett inkább felépítettük a XXI. századi kereszténydemokráciát, amely garantálja az ember méltóságát, szabadságát és biztonságát, megvédi a férfi és a nő egyenjogúságát, a hagyományos családmodellt, féken tartja az antiszemitizmust, megvédi a keresztény kultúránkat, és esélyt ad nemzetünk fennmaradására és gyarapodására. Mi kereszténydemokraták vagyunk, és kereszténydemokráciát akarunk. Tisztelt Ház! Fától az erdőt… Ha benne élsz egy világban, a mindennapok sodrásában nem várható el, hogy felismerd: éppen egy új világrend születésének idejében élsz, amikor új értékrendszerek, új szereplők, új együttműködések formálódnak. Erre a célra tartanak az országok írástudókat, köztük politikusokat is. Így a kormánynak az is kötelessége, hogy felhívja a figyelmet arra, hogy új technológiák, új gazdaságszervezési elvek, új fogyasztási minták, új gazdasági csataterek, új generációk és új dinamikák jelentek meg. A kormánynak ma is az a dolga, hogy felkészítse Magyarországot, felkészítse a magyar nemzet tagjait az új technológiai korszakra. Az új korszakban mindenkinek dolgoznia kell, és ma 800 ezerrel többen is dolgozunk, mint nyolc éve. Az új korszakban a magas államadósság életveszélyes. Az államadóssági rátánk 17 százalékponttal alacsonyabb, mint az euróövezet átlagáé, miközben a bért, amiért 2010-ben 12 hónapot dolgoztunk, most 8 hónap alatt hazavisszük. Az új korszakban a nemzeti vállalkozásokat piaci alapon kiszolgáló kritikus infrastruktúra döntő tényező lesz, ezért a bankrendszert, az energia- és a médiaszektort hazai kézbe vettük. Az új korszakban a tudás valóban hatalom lesz, ezért megtettük az első, de csak az első lépéseket, hogy olyan fiatalokat neveljünk, akik a jég hátán is megélnek. Láthatják, a felkészülés nekilendült, de még hosszú út vár ránk. Tisztelt Elnök Úr! Tisztelt Ház! Szép dolog az újítás, a bizakodás és a nagy tervek, de emellett azt is észben kell tartanunk, hogy mi egy több mint ezeréves ország vagyunk. Egy ilyen ősi ország politikájában vannak örök dolgok; ilyen a nemzet mérete, helye és szelleme. Ezt a kormányra lépő miniszterelnöknek, a leendő kormánytagoknak, sőt általában a parlamenti képviselőknek is illendő tudniuk. Ha el akarjuk dönteni, hogy mit is akarhatnak a magyarok a világban, tisztában kell lenni a méretünkkel. A méretünk az elmúlt 1100 év alatt folyamatosan változott, de sohasem tartoztunk a világ nagy létszámú nemzetei közé. A helyzet ma úgy áll, hogy a magyarok a világ össznépességének 0,2 százalékát adják. [[15.10]] Ebből egyenesen következik, hogy a magyarok fenn- és megmaradása nem automatikus. A nagy létszámú és széles rokonságú népek számára elképzelhetetlen egy olyan világ, amelyben ők nincsenek, ahol az ő fajtájuk egyszerűen nem létezik. A magyar politikának azonban abból kell kiindulnia, hogy el lehet tűnni, szét lehet szóródni, el lehet fogyni és a világot el lehet gondolni a Homo sapiens magyar válfaja nélkül is; voltak, akik már el is gondolták. Hálát adunk a Jóistennek, hogy ma mi állunk itt és nem ők. [[Szórványos taps a kormánypártok soraiban.]] Ezért a magyar politikának feladata, hogy ebből a nézőpontból is folyamatosan vizsgálja, ami Magyarországgal és Magyarország körül történik. A megmaradás életerő kérdése, ezért a magyar államnak és a mindenkori magyar kormánynak stabilnak, erősnek és akcióképesnek kell lennie. Ez minden mást megelőz, minden mást felülír. Tisztelt Ház! Egyedi fajta vagyunk. Van egy nyelv, amit csak mi beszélünk, van a világ, amit magyar nyelven és kultúrán keresztül csak mi látunk, és csak mi ábrázolunk úgy, ahogy. Nélkülünk az emberi civilizáció egy nyelvvel, egy világértelmezéssel és egy világábrázolással bizonyosan szegényebb lenne. Ez a tény tartást kell adjon a mindenkori kormánynak. A kormány annak tudatában jelenjen meg és képviselje Magyarországot a külvilágban, hogy mögöttünk már komoly teljesítmény áll, amivel hozzájárultunk a tudományban, a kultúrában, a sportban és a művészetekben az emberiség összteljesítményéhez. Egy olyan ország önbizalmával és méltóságával kell élnünk, amely tudja, hogy a magyarok többet adtak a világnak, mint amit kaptak tőle. Teljesítményünk feljogosít bennünket a történelmünk folytatására. Ezt a jogalapot, a magyarság világ-hozzájárulását a kormánynak folyamatosan gyarapítania kell. Tisztelt Képviselőtársaim! A Kárpát-medence területén több államalakulat is osztozik. E történelmi tény mellett is számunkra a Kárpát-medence organikus természeti, kulturális és soknyelvű egység. Szeretném meggyőzni a szomszédainkat, hogy összefogva Európa legbiztonságosabb, leggyorsabban fejlődő, egységes gazdasági, kereskedelmi és közlekedési területévé tudnánk építeni a Kárpát-medencét. [[Taps a kormánypártok soraiban.]] Az elmúlt években számos bizonyságát adtuk, hogy a magyaroktól nem kell félni, s jól jár, aki együttműködik velünk. Tisztelt Ház! A magyarság az emberi szív módjára hol összehúzódzkodik, hol kitágul, de lényegileg 1100 éve ott él, ahol nagy államalapítóink kijelölték a helyét. Szállásterületünk sajátos elhelyezkedése miatt Magyarország geopolitikai, vagyis földrajzi alapú megközelítéseket kell előnyben részesítsen az ideologikus gondolkodással szemben. Magyarország tagja és elkötelezett tagja is marad a nyugati szövetségi rendszernek, de ez nem változtatja meg a magyar államiság és a magyar politika földrajzi meghatározottságát. Nyugatra a germán vaskancellárok földje, keletre a szláv katonanépek világa és le délre muszlim embertömegek találhatóak. Berlin-Moszkva-Sztambul: ebben a térben él Magyarország, ezzel és így kell számolnunk a jövőben is, ezért a magyar politika nem szimpatizálhat a demokráciaexport-elméletekkel, nem társulhat azokhoz, akik más népeket kioktatnak, és akik a német, az orosz, a török népet és annak vezetőit sértegetik. Ezt nemcsak az elemi jóérzés diktálja így, de az érdekeink is. Nekünk ezt a viszonyrendszert kell értelmesen leképeznünk a magyar politikában. Tisztelt Elnök Úr! Tisztelt Ház! A nemzet szellemének irodalma könyvtárnyi. Kormányom azt az iskolát követi, amely szerint mi, magyarok soha nem akartunk szolganép lenni. „Kik szabadon éltek-haltak, / Szolgaföldben nem nyughatnak. / A magyarok istenére / Esküszünk, / Esküszünk, hogy rabok tovább / Nem leszünk!” Ezt az esküt minden magyar gyermek leteszi. Kormányom felfogása szerint a szabadsághoz nem elegendő a három nagy hadsereget, a németet, az oroszt és a törököt kívül tartani a Kárpát-medencén, hanem olyan viszonyokat is ki kell alakítanunk, hogy az országunkon belül is szabadon rendelkezhessünk magunkkal, ne csak közösen, de egyen-egyenként is, vagyis kormányom a szabad magyarok és a szuverén magyar állam kormánya lesz. [[Taps a kormánypártok soraiban.]] Elkötelezettségemet a szabadság mellett nemcsak a diktatúra és a szovjet megszállás elleni küzdelemből származtatom, hanem gazdasági megfontolásokból is. Ahhoz a nemzedékhez tartozom, amely még emlékszik, hogy a kommunista államépítési kísérletet az ítélte halálra, hogy figyelmen kívül hagyta, sőt szembefordult az emberi természet egyik alapvető törvényével. A kommunizmus tiltotta, hogy az ember önállóan, saját kezdeményezéssel, saját erejéből, vagyis egyénként javítson a helyzetén. Ezért éreztük a kommunizmusnak nemcsak elnyomónak, hanem természetellenesnek is. A jövőben is erre a tapasztalatra kívánom építeni a politikánkat. Az a célom, hogy a lehető legnagyobb szabadságot biztosítsuk az embereknek, hogy saját elképzelésük szerint juthassanak előre. Arra nem vállalkozhatunk, hogy bárkinek is megoldjuk az életét, de olyan körülményeket akarunk és tudunk is teremteni, hogy maguk oldják meg azt, és saját maguk boldogulhassanak. Tisztelt Ház! És szólnom kell az Európai Unióban elfoglalt helyünkről is. Mi erős Európát, békét és kölcsönösen előnyös megállapodásokat szeretnénk. Szükségünk van az Unióra, és az Uniónak is szüksége van ránk, ezért készen állunk, hogy alakítóként vegyünk részt azokban a változtatásokban, amelyeket az Unió, ha akar, sem kerülhet el. Minden erőnkkel azt fogjuk képviselni, hogy az Uniónak a szabad nemzetek szövetségeként kell működnie, és fel kell adnia az európai egyesült államokra vonatkozó hagymázos rémálmait. Az Európai Uniónak vissza kell térnie a realitások talajára. Első lépésként a migrációról, a népvándorlásról és a bevándorlásról való gondolkodást kellene megváltoztatnia. Ma Brüsszelben azt gondolják, hogy igazságtalan dolog, ha az ember nem ott születik, ahol élni szeretne. Azt gondolják, helyes, ha az emberek jogot kapnak arra, hogy oda költözzenek, ahol élni szeretnének. Brüsszelben ma fizetett aktivisták, bürokraták és politikusok ezrei dolgoznak azért, hogy a migrációt alapvető emberi joggá minősítsék. Ezért akarják elvenni tőlünk a jogot, hogy magunk dönthessünk, kit fogadunk be és kit nem. [[15.20]] Tisztelt Képviselőtársaim! Meggyőződésem, hogy a migráció végül elvezet a nemzetek és az államok felbomlásához. A nemzeti nyelvek elgyengülnek, a határok elmosódnak, a nemzeti kultúrák feloldódnak, és csak egyetlen nyílt társadalom marad, és végül az európai társadalmak egységesülése úgy előrehalad, hogy létrejöhet az egyetlen és egységes európai kormány. Ez a sors vár azokra, akik nem védekeznek a migráció ellen. Ha nem is holnap, de az általunk még belátható jövőben erre megy ki a játék, ez az igazi mesterterv. Nem árulok zsákbamacskát, világossá teszem itt önök előtt, hogy kormányom ennek a tervnek, az idevezető folyamatoknak és a közbenső lépéseknek is ellenzője, a magyar szabadság nevében fellépő elszánt ellenfele lesz. [[Taps a kormánypártok soraiban.]] A multikulturalizmus volt az első lépcsőfok, a szólásszabadságot korlátozó politikai korrektség volt a második; ma itt áll Európa. A harmadik lépcsőfok a kötelező betelepítési kvóta lenne. Annak érdekében, hogy az az Európa, amelyet szeretünk és amelyért készen állunk komoly áldozatokra is, ne lépjen fel az önfelszámolás következő lépcsőfokára, ki kell és ki is fogunk állni az európai politika pástjára, ellenezni fogjuk a kötelező kvótát, kiállunk a keresztény kultúráért, és harcolni fogunk a határok megvédéséért. Tisztelt Képviselőtársaim! Végezetül, néhány perce tettem le negyedszer a miniszterelnöki eskümet. Még sohasem tisztáztuk ebben a Házban, hogy mi is volna végső soron ez az eskü, a törvény itt nem igazít el bennünket, magunknak kell hát rendet vágnunk. Az eskü ígéret, fogadalom és felajánlás. Úgy hiszem, hogy a legfőbb hatalom a lelkiismeretünkön keresztül büntet meg bennünket, ha megszegjük az eskünket. Ezért most, hogy eskümet letettem, a nemzet minden egyes tagjának, mind a 15 millió magyarnak, külön-külön és együttesen is, a saját lelkiismeretemre hivatkozva megerősítem, hogy minden cselekvésemben nemzetünknek és országunknak, a magyar embereknek, a magyar érdekeknek és a keresztény értékeknek a szolgálata fog vezérelni. Isten engem úgy segéljen! [[Hosszan tartó, nagy taps a kormánypártok soraiban és a páholyokban.]]"
7,u2016-02-29-33,Fidesz-KDNP,0.8828125,2016-02-29,0.020794259384274483,"Köszönöm a szót. Tisztelt Elnök Úr! Tisztelt Képviselőtársaim! Magyarország Kormánya üdvözli a 2016-os esztendőt a magyar-lengyel szolidaritás évének deklaráló országgyűlési határozati javaslat benyújtását, és természetesen támogatja, sőt, kéri annak elfogadását. Tisztelt Képviselőtársaim! Magyarország és Lengyelország, a magyar és a lengyel nép több történelmi korszakon átívelő barátsága egy egyedülálló szilárdságú barátság európai összevetésben. A két nép már kölcsönös támogatást nyújtott egymásnak a XVIII. és a XIX. század szabadságharcai és forradalmai során, majd kölcsönösen befogadták és menedéket nyújtottak egymás felkelőinek, amikor a nagyhatalmi túlerő felülkerekedett a szabadságvágyon.Tisztelt Képviselőtársaim! Az évszázados magyar-lengyel sorsközösség és barátság igazi XX. századi megnyilvánulása volt a két nép hősies és közös küzdelme a kommunista diktatúrával, a kommunista diktatúrákkal szemben. Magyarország és Lengyelország népei hősies küzdelmükkel 1956-ban megnyitották azt az utat, amely végül Közép-Európában a nyolcvanas évek végén, a kilencvenes évek elején a kommunista rendszerek, a kommunista diktatúrák bukásához vezetett. Mi, magyarok soha nem fogjuk elfelejteni, hogy 1956 őszén több tízezer lengyel ember adott vért annak érdekében, hogy segítse a forradalom magyar sebesültjeit, és soha nem fogjuk elfelejteni, hogy gyógyszer- és építőanyag-szállítmányokkal járultak hozzá, a magyarok harcát segítendő, az elnyomó diktatúrával szembeni harc sikeréhez. A több tízezer lengyel véradónak, a gyógyszerszállítmányoknak, az építőanyag-szállítmányoknak köszönhetően ebben a nehéz helyzetben Lengyelország nyújtotta a legnagyobb értékű segítséget a harcban álló Magyarországnak. Tisztelt Képviselőtársaim! 1956 új fejezetet nyitott Magyarország és Lengyelország, a magyar és a lengyel nép barátságában. És ez a barátság nemcsak politikai szinten erős, nemcsak a politikusok között létezik, hanem erős a társadalom széles rétegei, a magyar és a lengyel emberek között is. Az idei esztendőnek pedig különös jelentőséget ad az, hogy idén ünnepeljük az 1956. júniusi poznańi kommunistaellenes felkelés és a mi 1956-os forradalmunk 60. évfordulóját. A poznańi események egyértelműen inspirációt jelentettek a magyar szabadságharcosoknak; Lengyelországban pedig széles társadalmi összefogást és széles társadalmi mozgalmat hoztak létre, illetve indítottak Magyarország megsegítése érdekében. Tisztelt Képviselőtársaim! Ma, 60 esztendővel később, a magyar-lengyel barátság és a magyar-lengyel szolidaritás pontosan ugyanolyan aktuális, mint bármikor közös történelmünk során. Ma ugyanis Európa, az Európai Unió és azon belül a magyar és a lengyel nép az Európai Unió történelmének legsúlyosabb kihívásával áll szemben. És ezért, mint annyiszor közös történelmünk legnehezebb időszakaiban, most is alapvető jelentőségű, hogy meg tudjuk erősíteni összefogásunkat és szövetségünket. A magyar és a lengyel két olyan nép, amelyben határozottan erős a hagyományos európai értékek megőrzése iránti igény, így a keresztény hagyományok, a nemzeti identitás, az anyanyelv, illetve a családi értékek védelme. Éppen ezért nyilvánvalóan nem véletlen, hogy Magyarország és Lengyelország kormányai hasonlóképpen ítélik meg a helyzetet, amikor az Európai Unió történelmének legjelentősebb és legsúlyosabb kihívására adandó válaszok kerülnek terítékre. Tisztelt Képviselőtársaim! Ezen a ponton ismételten a köszönetnyilvánítás kell hogy eljöjjön, hiszen Lengyelország segítsége nélkül Magyarország nem lett volna képes a déli határainál megállítani a modern kori népvándorlás áradatát. Köszönettel tartozunk Lengyelországnak, és Lengyelország mellett persze Csehországnak és Szlovákiának, hogy segítséget nyújtottak nekünk. [[Taps a kormányzó pártok padsoraiból.]] Tisztelt Elnök Úr! Tisztelt Képviselőtársaim! Mindezek alapján természetesen nem véletlen, sőt nemhogy nem véletlen, hanem egyenesen indokolt is, hogy a jelenlegi magyar külpolitika fókuszában folyamatosan ott legyen a Lengyelországgal való együttműködésünk és a visegrádi együttműködés folyamatos erősítése. Mert mi, közép-európaiak így vagyunk erősek, illetve még pontosabban: így, együtt sokkal erősebbek vagyunk, mint hogyha külön-külön vennénk fel a küzdelmet a mai kihívásokkal szemben. Ennek jegyében fejlesztjük folyamatosan gazdasági együttműködésünket, amelynek következtében kereskedelmi forgalmunk már a 7 milliárd eurót is meghaladta. Ennek jegyében készítjük elő a lengyelországi magyar kulturális évadot. És ennek jegyében minden esztendőben, az elnökök jelenlétében emlékezünk meg a magyar-lengyel barátság napjáról. Tisztelt Elnök Úr! Tisztelt Képviselőtársaim! Azért dolgozunk, hogy Magyarország és Lengyelország kétoldalú, térségi és európai politikai együttműködése még dinamikusabb és még eredményesebb legyen. [[14.30]] Lengyelországban a szenátus és a szejm egyhangú szavazással hozott határozatot arról, hogy 2016-ot a magyar-lengyel szolidaritás évének deklarálják. Ezért azt javaslom, tisztelt elnök úr, tisztelt képviselőtársaim, a kormány nevében, hogy az Országgyűlés fogadja el azt a határozatot, amely megerősíti a történelmi korokon és politikai irányzatokon átívelő magyar-lengyel szolidaritást. Köszönöm szépen megtisztelő figyelmüket. [[Taps a kormánypárti padsorokban.]]"
7,u2018-11-12-35,Fidesz-KDNP,0.853515625,2018-11-12,0.02129223756492138,"Köszönöm a szót, igen tisztelt elnök úr. Tisztelt Szószóló Asszony! Tisztelt Országgyűlés! Magyarországnak Lengyelország ezer éve állandó barátja. Ezer esztendeje közös úton járunk, összeköt bennünket a szabad élet vágya és a független államiság iránti remény. Összeköt a keresztény és európai kultúra és az, hogy esetleges vitáink vagy félreértéseink ellenére mindig számíthattunk egymásra. Számíthattunk egymásra, amikor beszorulva Kelet, Nyugat és Dél birodalmai között harcoltunk a szabadságunkért, kultúránk, anyanyelvünk és életmódunk megőrzéséért, nemzeti közösségeink megmaradásáért. Nemcsak sorsunk közös, közös hőseink vannak a sok évszázados szabadságküzdelmekben. Lengyelország száz esztendeje nyerte vissza független államiságát. Ha született igazságos döntés az egyébként számtalan államnak tragikus következményekkel járó, Franciaországban meghozott békék létrehozatalakor, akkor a lengyel államiság visszaállítása az volt 123 esztendő után. Örömteli, de rendkívül nehéz idők vártak ezután is a lengyelekre, meg kellett küzdeniük kivívott függetlenségükért, miközben egy új államot kellett alapítaniuk a három birodalomtól visszakapott hazájukban. Magyarország számára 1918 novembere nehéz hónapokat és éveket hozott, amelyek a trianoni tragédiához vezettek. Arra azonban büszkék vagyunk, hogy ezekben a rendkívül nehéz időkben is tudtunk támogatást nyújtani a lengyel hazafiaknak, akik akkor szabadságukért küzdöttek. A sorsdöntő ütközetnél, a visztulai csoda idején a magyar lőszerszállítmány is hozzájárult ahhoz, hogy megmaradhatott a szabadságát frissen visszanyert Lengyelország függetlensége. Megmaradt a lengyel szabadság, és a lengyel hadsereg meg tudta akadályozni, hogy a bolsevikok 20 évvel korábban foglalják el Közép-Európát és talán egész Európát is. A második világháború vége, függetlenül attól, hogy a világháború alatt ki mikor, milyen formában, melyik oldalon állt, ki mikor szállta meg az országot, mindkét nép számára újabb elnyomatást hozott. A kommunista diktatúra alatt mindkét nép rendkívül sokat szenvedett, a bajban is barátok maradtunk azonban. Hosszasan sorolhatnánk a példákat, miként leltek oltalomra nálunk a honi hadsereg katonái, miként lett 1956-ban a poznańi tüntetésekből magyar forradalom, mit jelentett 1956 Lengyelországban, és mit jelentett a szolidaritás Magyarországon, mit jelentett a gdański hajógyár, és mit jelentett II. János Pál pápa személye és a közösen megélt rendszerváltozás élménye. Tisztelt Országgyűlés! A lengyel-magyar barátság éppen ezért egyáltalán nemcsak a múlt, hanem a jelen realitása és a jövőbe vezető út is. A két ország közötti történelmi kapcsolat minden korábbinál jobb megértést tesz lehetővé, és alapja a visegrádi négyek közös együttműködésének az Európai Unióban és Európa egészében. Ha napjainkban is szabadon akarunk élni, ha meg akarjuk őrizni kultúránkat és nyelvünket, életmódunkat és nemzeti közösségünket, akkor továbbra is barátokként kell együtt dolgoznunk. Kövér László házelnök úr utalt rá a Piłsudski-szobor avatásakor a XII. kerületben, hogy sorsközösségben vagyunk, sorsközösségben vagyunk a lengyelekkel egy olyan Európában, amely mind a sorsot, mind pedig a közösséget megtagadja, illetve vita tárgyává teszi. Ezért a 100. születésnapon, a lengyel államiság 100. éves centenáriumán Isten éltesse Lengyelországot, Isten éltesse minden kedves barátunkat Lengyelországból!"
7,u2020-12-14-168,Fidesz-KDNP,-0.986328125,2020-12-14,0.9793629050254822,"Köszönöm a szót, elnök úr. Tisztelt Ház! Tisztelt Képviselő Úr! El kell mondanom, hogy nincs új a nap alatt: a baloldal járványidőszakban sem segíti a magyar embereket. Sőt, láthattuk, milyen trükkökkel próbálják befolyásolni az európai közvéleményt, az uniós döntéshozatalt, amivel saját hazájuknak ártanak.Az a körülmény, hogy Dobrev Klára úgy támadja a magyar kormányt, hogy a hirdetést nem Magyarországon, nem a Demokratikus Koalíció, hanem külföldi pártcsaládjuk fizeti, pontosan azt bizonyítja, hogy nincs olyan, Magyarország Kormányát érő nemzetközi támadás, amelyhez a magyar baloldali pártok ne csatlakoznának. Olyan napokat élünk, hogy ha bárki megtámadja Magyarországot külföldről, akkor azonnal partnerre talál a gyurcsányista baloldalon. Ez pedig egyrészt valóban elkeserítő, másrészt rendkívül ártalmas. Baloldali képviselőtársainkkal az a baj, hogy még mindig ugyanazon az állásponton vannak: mindegy, hogy Moszkvához kell igazodni, mindegy, hogy Brüsszelhez kell igazodni, mindegy az, hogy a proletár internacionalizmust kell szolgálni vagy a globalizmust, ők mindig szembefordulnak a nemzeti érdekekkel a mai napig. Brüsszelben, az Európai Parlamentben, bármely nemzetközi fórumon mindig arról igyekeznek meggyőzni mindenkit, hogy Magyarországot el kell nyomni, a magyar érdekeket nem szabad érvényesülni hagyni. Mind a bábjátékos Soros György figurái. Azért támadják a magyar kormányt, mert ragaszkodik a nemzeti szuverenitáshoz, a keresztény gyökerekhez és a hagyományos családmodellhez. Tisztelt Képviselőtársaim! Úgy tűnik, ismét emlékeztetnem kell önöket arra, hogy amikor nyáron a magyar parlament hozott egy határozatot, hogy a kormány nem fogadhat el olyan költségvetést, amelybe ezt a zsarolási eszközt beépítik, ehhez a döntéshez híven a múlt heti EU-csúcson a magyar kormány megvédte a magyaroknak járó juttatásokat; Brüsszel nem tudta rákényszeríteni politikai-ideológiai akaratát Magyarországra. Ez mindaddig így marad, amíg a magyar emberek így akarják, és ilyen kormánynak szavaznak bizalmat. Köszönöm a figyelmet. [[Taps a kormánypártok padsoraiból.]]"
7,u2019-05-28-3,Fidesz-KDNP,-1.0,2019-05-28,0.9877448678016663,"Jó napot kívánok, elnök úr! Köszönöm a szót. Napok óta figyeljük azt az érdekes próbálkozást, hogy a Demokratikus Koalíció megpróbálja bebizonyítani, hogy gyakorlatilag a Fidesz elvesztette ezt a választást. Érdekes számtani próbálkozás ez. Mintha arról szólna, hogy azt próbálják bebizonyítani, hogy az 52 százalék kevesebb, mint 16 nevezzük ezt, mondjuk, Gyurcsány-sejtésnek. Szeretném önt arról tájékoztatni, hogy ez még nem nyert bizonyítást, és nem is fog a tudomány mai állása szerint. Mindig megmosolyogtató az, amikor egy vesztes párt mindenféle külső körülményre fogja a választási vereségét. Az meg, mondjuk, egyenesen felháborító, hogy ha jól értem, megint külhoni magyarokat ukránoz ön le. Nem lennénk erre annyira érzékenyek, ha nem az ön pártja lenne az, amelyik évek óta hergel a külhoni magyarok ellen, és nem önök lettek volna azok, akik 2004. december 5-ét megelőzően magyart hergeltek magyar ellen. Ha már a kommunikációt ön szóba hozta, önök akkor szórólapokat terjesztettek arról, kormányzati pénzből is, hogy mennyibe kerülne egyetlen külhoni magyarnak a megadott állampolgárság, és utólag tudjuk, hogy ez ordas hazugságnak bizonyult. Úgyhogy itt is arra kérném önöket, hogy az új választási ciklust, az európait, használják már fel arra, hogy végiggondolnak bizonyos dolgokat, amelyek fontosak az ország szempontjából. A határokon átívelő nemzetegyesítés ilyen. Ne hergeljenek magyart magyar ellen ezt szeretném önöktől tisztelettel kérni. Ami pedig a választás egyéb vonatkozásait illeti, többféle értelmezés van, én tudomásul veszem, hogy önöknek is van egy. Az önök politikáját és a miénket, jól látszik, hogy egy világ választja el egymástól [[Gréczy Zsolt: És milyen büszkék vagyunk rá!]] mert a kampányban is elmondták, hogy önök a brüsszeli bürokráciát erősítenék, mi pedig a nemzetállamokat. [[Gréczy Zsolt: Ilyet sose mondtunk!]] Ez egy világos választási lehetőség, és a magyar állampolgárok elmondták, hogy mit szeretnének. Önök másra bíznák a legfontosabb döntéseket, mi szeretnénk, ha a magyarok kezében maradna. Önök feljelentgetni jártak Brüsszelbe az elmúlt években nézze meg a tucatnyi lejárató levelet, lejárató akciót , a mi képviselőink a hazájukat képviselték, és azért küzdöttek. Önök folyamatos igazodási kényszerben vannak Brüsszelben is, a miniszterelnök viszont az ország érdekeiből vezeti le a cselekvést, és ha szükséges, akkor beleáll a vitákba. Nem a kényelmi szempontok fogják meghatározni a kormány számára, hogy milyen külpolitikát folytat. [[9.10]] Már a mai napon megkezdődnek tárgyalások az egyes pártcsaládok között is arról, hogy kik legyenek az új brüsszeli vezetők az uniós intézményekben. Mi a kampányban is elmondtuk a szempontjainkat. Olyan vezetőket szeretnénk, akik nem vesznek el jogokat tagállamoktól, érvényesítik a biztonság szempontjait, és fellépnek többek között a migráció ellen. Nekünk ez a meghatározó szempont. Azért hozom ezt fel, tisztelt képviselő úr, mert az önök csúcsjelöltje, Timmermans úr nem felel meg ezeknek a szempontoknak. Nem elég, hogy 18 százalékra emelné a társasági adót ön is tudhatja , ami duplázódást jelentene a hazai társasági adó szintjéhez képest, de gyakorlatilag még szélesebbre tárná Európa kapuit, mint eddig. Támogatja a betelepítéseket, támadja a határzárat, és több pénzt adna a bevándorlást támogató országoknak, ezt világosan elmondta. Ezt akarja az önök jelöltje. Mi ebből viszont nem kérünk, és biztos lehet afelől, hogy a magyar miniszterelnök már a ma kezdődő tárgyalásokon is azért küzd majd, hogy olyan vezetők legyenek az uniós intézmények élén, akik a magyar érdekeket is figyelembe veszik. Nem szeretnénk, ha másodrangú állampolgárokként tekintenének bennünket. És az az üzenet, amit a magyar választók tegnapelőtt küldtek, erről is szól. Végezetül azt szeretném mondani, hogy használják ki, hogy minden egyes új európai parlamenti ciklus magában hordozza az újrakezdés lehetőségét is, és azt szeretném kérni önöktől, hogy próbálják ki legalább egyszer, hogy milyen érzés a magyarok oldalára állni. Köszönöm, hogy meghallgatott. [[Taps a kormánypárti padsorokban. Gréczy Zsolt közbeszól.]]"
7,u2019-03-04-171,Fidesz-KDNP,-1.0,2019-03-04,0.09014526009559631,"Az a baj, tisztelt miniszter úr, hogy az összes olyan gazemberség, amit a Fidesz elkövet, az Európai Unió szemében Magyarországra ég rá, Magyarországgal azonosítják. Az az igazság, hogy az önök kormányzása alatt Magyarország az Európai Unió második legkorruptabb állama jelenleg. Az a baj, hogy önök nem a probléma megoldásában érdekeltek, hanem a probléma kiélezésében, és egyfajta provokátori szerepben mindent megtesznek azért [[Dr. Rétvári Bence: Ez a Jobbikra nem jellemző, hogy provokátor lenne!]] hogy ezeket a problémákat ne tudjuk kezelni és megoldani európai uniós szinten, hanem belpolitikai célokra használják fel. [[Szilágyi György: Így van!]] Ön, miniszter úr, egy korábbi felszólalásában azt mondta, hogy nagyon komoly tétje van az európai parlamenti választásnak, ezzel mi magunk is egyetértünk. Az európai parlamenti választáson, májusban egyébként a szavazók arra fognak felhatalmazást adni, hogy hozzájárulnake ahhoz, hogy önök további uniós forrásokat lopjanak el, hozzájárulásukat adjáke ahhoz, hogy a kormánytól még független médiát bedarálják, ahhoz, hogy a bíróságok kézi vezérlését még jobban fokozzák [[Az elnök csengetéssel jelzi az időkeret leteltét.]] hozzájárulnake ahhoz, hogy a gazdaság további szektorait vonják teljesen magánkézbe, és hozzájárulnake ahhoz, hogy… [[Az elnök kikapcsolja a mikrofont.]]"
7,u2021-09-27-17,Opposition,0.76611328125,2021-09-27,0.1690543293952942,"Köszönöm a szót, elnök úr. Tisztelt Képviselőtársaim! Orbán Viktornak ma egy újabb üzenete érkezett. Ez az üzenet Németországból jött, ahol tegnap győztek a szociáldemokraták. A német politika változásai Európa jövőjét is nagyban befolyásolják, és természetesen hazánk szempontjából is hatalmas jelentőséggel bírnak, hiszen Berlin nemcsak a legfontosabb kereskedelmi és gazdasági partnerünk, de stratégiai szövetségesünk is. A németországi választás eredménye azt bizonyította be, hogy a szociáldemokrata gondolat nagyon is él és fejlődik Európában. Olaf Scholz személyében tapasztalt, kompetens, racionális és magabiztos kancellárja lehet Németországnak. Az SPD győzelme azt mutatja, hogy Németországban is egyre többen és többre értékelik a választók az emberközpontúságot, a szociális és a zöld szempontokat, amelyek növelik az állam gondoskodó szerepét. Ez az üzenet arról is szól, hogy a Fidesz és Orbán Viktor felett eljárt az idő [[Dr. Rétvári Bence: Már megint?]] , de nem ez az első jelzés. Ugye, emlékszünk még, amikor Orbán Viktor nagy mellénnyel Donald Trump győzelmét jósolta? Azt mondta, annyira biztos Trump győzelmében, hogy B terve sincs. És ezt a pancser jóslatot azóta is érzi az ország, mert a szabad világ választói elzavarták Orbán Viktor barátját, és ma Joe Biden az Egyesült Államok elnöke. Aztán nincs két hete, hogy Norvégiában a baloldali szociáldemokraták kerültek kormányra, most pedig minden jel arra mutat, hogy Németország következő kancellárja szintén szociáldemokrata lesz. Ezek egyértelmű üzenetek arról, hogy a szolidaritás, az igazságosság, az egyenlőség iránt egyre nagyobb a vágy. De nem is kell ennyire messze néznünk: ha Orbán Viktor kitekint a Karmelita kolostor erkélyéről, láthatja az előválasztási sátrak előtt hömpölygő sorokat, magyar emberek tömegei mondják ki ezekben a napokban, hogy elegük van Orbán Viktor korrupt és populista rendszeréből. Teljesen egyértelmű, hogy a világnak és Magyarországnak nincs szüksége illiberálisokra, szélsőséges populistákra. A közelmúlt választásai és a mostani német választások is azt üzenik, hogy a jövő baloldali és zöld, és látva a világban és Európában zajló baloldali és zöldfordulatot, érezzük a felelősségünket. A jövő szociális Európájának emberközpontúságát a Fidesz sosem fogja megérteni, és nem fogja soha támogatni, pedig az Európai Unió ebbe az irányba tart, ez a jövő: európai szintű magyar fizetések és európai szintű magyar nyugdíjak kellenek, még akkor is, ha a Fidesz és Orbán Viktor kézzel-lábbal tiltakozik ez ellen. A világban most zajló, most látható fordulatok azt igazolják, hogy az MSZP-Párbeszéd-szövetség programja a jövő Magyarországának programja, felzárkóztatott nyugdíjakkal, több fizetéssel, adómentes minimálbérrel, erős szakszervezetekkel, megduplázott családi pótlékkal, megnövelt összegű és idejű álláskeresési ellátással. A világ és Európa ebbe az irányba tart, és Magyarország is fel fog szállni erre a balra kanyarodó vonatra. A baloldali és zöldfordulathoz viszont baloldali, zöld- és szociáldemokrata miniszterelnök kell; nem liberális, nem jobboldali, hanem baloldali és szociáldemokrata, olyan miniszterelnök, aki hasonlóan gondolkodik, mint a változó világ új vezetői, és a multik helyett a dolgozó embereket képviseli. Karácsony Gergely ilyen miniszterelnöke lesz Magyarországnak. Ő az, aki képes összetartani az ellenzéki szövetséget, mert a legtöbb embert tudja megszólítani. Karácsony Gergely az, aki mögé pártszimpátiától függetlenül mindenki be tud állni, és nem utolsósorban ő az, akitől Orbán Viktor jelenleg a legjobban fél. Tisztelt Képviselőtársaim! Európa és a világ megüzente, hogy milyen lesz a jövő. Itt az idő, hogy meghalljuk ezt az üzenetet, és csatlakozzunk a győztesek csapatához közös jövőnkért, Magyarországért."
7,u2019-05-27-39,Opposition,0.7109375,2019-05-27,0.19398605823516846,"Tisztelt Elnök Úr! Képviselő Asszonyok és Képviselő Urak! Tisztelt Ház! Mindenekelőtt az MSZP frakciójának nevében köszönöm mindazoknak, akik részt vettek a tegnapi európai parlamenti szavazáson itt, Magyarországon és szerte az Európai Unióban. Azt gondolom, minden demokratának jó érzés, hogy többen mentek el, mint legutóbb, hogy 43 százaléknyi szavazó vett részt a hazai, és 50-nél több százalék az Európai Unió átlagában. Gratulálok mindenkinek, aki mandátumot nyert és az Európai Parlamentben képviselő lesz az elkövetkező ciklus idején. Őszintén remélem, hogy mindannyiuk az országunk érdekét fogják szolgálni.Hogy mi az országunk érdeke, erről azonban érdemes beszélni. Az európai parlamenti választás másnapján, tisztelt képviselő asszonyok és képviselő urak, túl az első értékeléseken és adok-kapokon, talán érdemes egy kicsit mélyebbre is menni. Azért érdemes mélyebbre menni, mert akkor lehet megérteni, hogy most, a XXI. század második évtizedében és az elkövetkező időszakban valóban mi a mi hazánk érdeke. Én azt mondhatom önöknek, hogy mindig a történelmünk során, amikor mi nyugat-európai orientációjú olyan szervezetbe, legyen az a történelemben bárhogyan nevezett is, tudtunk tartozni, az az országunk számára mindig előnyösebb volt, mint hátrányos. Bár számos alkalommal volt, hogy kiszakítottak bennünket ebből a Szent István által és azóta vallott közösségből, mégis azt kell mondjam, hogy amikor mi hozhattuk a döntéseinket, akkor ebbe az orientációba tartoztunk és csatlakoztunk. De mivel az országunk érdekét másképp ítéljük meg, ezért érdemes talán elmondanom, hogy mi hogyan gondolkodunk erről. Az országunk érdeke az, hogy az európai fő politika központjában, centrumában legyünk, minden, ami erősíti az országunkat, ehhez hasznos, és minden, ami gyengíti, nem áll az országunk érdekében. Márpedig a tegnapi európai parlamenti választások azt hozták minden korábbi, legyen az propagandisztikus vagy igazzal vallott véleménnyel szemben , hogy itt döntő áttörés lesz az eddigi meghatározó politikai erőkkel szemben, ez a vélekedés kudarcot vallott, mert nem ez történt. Kereszténydemokraták, szociáldemokraták és zöldek ebben az Európai Parlamentben meghatározó és döntő többségben lesznek. Az MSZP európai parlamenti képviselője az Európai Szocialisták Pártjának frakciójában, az S&D frakcióban fog ülni. Megkérdőjelezhetetlen, hogy ez a frakció meghatározó része lesz a döntéshozatalnak, a központi döntéshozatalnak, ugyanis az Európai Szocialisták Pártja az Európai Unió egészében a második legerősebb frakciót alakíthatja és fogja alakítani. [[14.50]] Én azt gondolom, a mi országunknak az az érdeke, hogy ezzel a fajta centrummal, amely tehát a jelen esetben kereszténydemokraták, szociáldemokraták és zöldek később meghatározandó együttműködése, tudjuk a centrumban tartani az országunkat. És ami ebből kiviszi vagy távolítja, az a perifériára sodródás veszélyét hozza. Ahogy a középkorban a hatalom a föld volt, a XXI. században a megszerzett tudás. A megszerzett tudás pedig mégiscsak szervezett formában az informatika és az oktatás keretein keresztül jut el a legfiatalabb generációkhoz. Nem véletlen, hogy a mai beszámolókban még egyetlenegy alkalommal nem hangzott el az a szó, hogy oktatás vagy oktatásügy, mert e tekintetben aztán, azt kell mondjam, hogy az elmúlt háromnegyed évtizedes teljesítményükre sok mindent lehet mondani, de azt, hogy sikeres és meghozta a várakozásaikat, ezt nem. S ez bizony nagyon is kapcsolódik egy olyan Európához, amelyben hiszünk. Mi egy olyan Európában hiszünk, amelynek az alapja a béke, amely béke lehet a fundamentuma a későbbiekben is a fejlődésnek, egy szociális Európának, egy olyan Európának, amelyben a fiatalok szívesen nőnek fel, ahol nők és férfiak egyenjogúak. Köszönöm szépen, hogy meghallgattak."
7,u2018-07-03-43,Opposition,0.64990234375,2018-07-03,0.12066204100847244,"Köszönöm szépen. Akkor kezdjük elölről! Tisztelt Elnök Úr! Tisztelt Államtitkár Úr! Kedves Képviselőtársaim! Mivel felszólalásom részben arra vonatkozik, hogy milyen képet mutat magáról Magyarország a világnak, engedjék meg, hogy egy mondat erejéig felköszöntsek két olyan politikust, akik nagyon sokat tettek hazánk kedvező megítéléséért: Kovács László korábbi pártelnökünk és Vitányi Iván is ma ünnepli születésnapját. Kovács László külügyminiszterként és uniós biztosként szolgálta, hogy Magyarországnak minél jobb híre legyen, Vitányi Iván pedig megmutatta, hogy igenis létezik emberarcú politika, amely a szolgálatra épül. Boldog születésnapot kívánok mindkettőjüknek!És akkor most, egy kitérő után, ha megengedi, tisztelt elnök úr, ismertetem, hogy mit is gondol a Magyar Szocialista Párt arról, hogy a Turisztikai Világszervezet Közgyűlésének 22. ülésén miért is döntöttek úgy, hogy Magyarország ad otthont a következő turizmusvilágnapnak. [[10.50]] A turizmusvilágnapot a Turisztikai Világszervezet minden évben más országban rendezi meg 1990 óta. Ez az adott év kiemelt eseményeként fontos találkozója a nemzetközi turisztikai szakmának. Óriási eredmény, óriási presztízs, hogy hazánk 2018. szeptember 27-én ennek az eseménynek a megrendezésével a világ turizmusának központja lehet. De nem véletlenül alakult ez így. Ezt a sikert szeretném megköszönni annak a két honfitársunknak, akik a budapesti helyszínt javasolták, sokat tettek azért, hogy ez valósággá váljon. Az egyikük Somogyi Zoltán, a UNWTO főtitkárhelyettese, aki az MSZP-kormányok turizmusért felelős államtitkára, majd montenegrói nagykövetünk volt, és egyébként tíz évig volt ebben a pozícióban. A másik javaslattevő, aki szintén rengeteget dolgozott, alelnöktársuk volt, Ujhelyi István, aki most az MSZP EP-képviselőjeként éppen az Európai Parlament közlekedési bizottsága turisztikai albizottságának az elnöke. Úgy gondolom, hogy bár nem ezért tették, de mindkettőjüknek köszönettel tartozunk. A budapesti rendezvény fő témája rendkívüli módon aktuális, köszönet a témaválasztásért: turizmus és a digitális átalakulás. Úgy gondolom, hogy ebből a magyar turisztikai ágazat, de bővebben az egész magyar gazdaság csak profitálhat. Ugyanakkor van néhány körülmény, ami óvatosságra int; például az a keretmegállapodás a Fidesz-kormány és a Turisztikai Világszervezet között, amely arról szól, hogy milyen feltételekkel jöhet létre a budapesti találkozó. A megállapodás 10. pontja szerint a kormány a világszervezet részére biztosítja a személyzetet, irodákat, eszközöket, a (16) bekezdés szerinti kiegészítő megállapodásban foglaltak szerint. Ugyanakkor a 16. pont csupán arról szól, hogy a kormány és a világszervezet kiegészítő megállapodásokat köt ezen megállapodás végrehajtása céljából. Az viszont sajnos nem derül ki, hogy ez a rendezvény ténylegesen mennyibe kerül majd a magyar adófizetők számára. A Fidesz-kormány erről szemérmesen hallgat. Sajnos, láttuk és tapasztaltuk már számtalanszor, hogy nincs olyan jó cél, amiben a Fidesz ne találná meg a pénzlenyúlás lehetőségét. Ha valaki, hát mi tudjuk, hogy a turizmusvilágnap budapesti megrendezése különösen értékes, mivel a hazai turizmus számára is óriási lehetőségeket teremt a bemutatkozásra és természetesen szakmai kapcsolatok kialakítására is. De felvetődik a kérdés, hogy ebből mennyit profitál a vendéglátóiparban az utóbbi időben különösen aktív Mészáros Lőrinc vagy a turisztika iránt különösen nagy érdeklődést mutató Orbán Ráhel. Nagyon sokan és nagyon sokat dolgoztak azért külön köszönet érte , hogy ezt a rendezvényt Magyarország megkapja, és ez a rendezvény a magyar emberek javát szolgálja. Szeretnénk, ha a Fidesz-kormány a lehető legjobban átláthatóvá tenné a turizmusvilágnap megrendezésének költségeit, garantálva ezzel, hogy ne sorolják be ezt is a saját kisstílű privát mutyijaik közé. Az MSZP nemcsak hogy támogatja a budapesti turizmusvilágnapot, de Somogyi Zoltán és Ujhelyi István révén rengeteget tett is azért, hogy ez létrejöhessen. Hisszük, hogy ez a rendezvény Magyarország közös ügye, amit nem sajátíthat ki semmilyen fideszes érdekcsoport. Ezért az MSZP parlamenti frakciója csak akkor tudja támogatni a megállapodás kihirdetéséről szóló törvényjavaslatot, ha a kormány egyértelmű választ ad a következő kérdésekre. Mennyibe kerül a nemzetközi rendezvény budapesti megszervezése? Mennyit kívánnak erre költségvetési forrásból fordítani? A megállapodás 13. pontja által megnyitott külső szponzorálás lehetőségével melyik cégek éltek eddig és terveznek élni? A hazai turizmus szereplői támogatják-e, és amennyiben igen, milyen nagyságrendben a rendezvényt? A rendezvénynek köszönhetően milyen érdemi növekedést várnak a turisztikai ágazatban? Amennyiben ezekre a kérdésekre világos és megnyugtató válaszokat kapunk, természetesen megszavazzuk a megállapodás kihirdetéséről szóló törvényjavaslatot. De ha a kormány továbbra is titkolózik és nem hajlandó átláthatóvá tenni a költségeket, akkor az MSZP-től ne várják, hogy asszisztáljon egy újabb fideszes pénzlenyúláshoz. Mi bízunk benne, hogy a turizmusvilágnap, amiért oly sokat tettünk, nemcsak Mészáros Lőrinc és Orbán Ráhel, hanem Magyarország, valóban a magyar emberek javát fogja szolgálni. Köszönöm szépen a megtisztelő figyelmüket, elnök úr."
7,u2016-11-07-9,Opposition,-0.9892578125,2016-11-07,0.023097116500139236,"Köszönöm a szót, elnök úr. Tisztelt Képviselőtársaim! Beszéljünk a valóságról! Amíg a kormánypártok az elmúlt hónapokban álságos és hazug kampányolással, az elmúlt öt hétben pedig egy érvénytelen népszavazáson alapuló alaptörvény-módosítással voltak elfoglalva, addig a habonyi látszatvilágon kívüli valóságban a tények folyamatosan arcul csaptak minket. Kiderült, hogy a kilakoltatási moratórium márciusi megszűnése óta több mint 2 ezren vesztették el otthonukat szeptember végéig. Kiderült, hogy hiába csökkent felére az elmúlt két és fél évben az importföldgáz ára, hiába került állami kézbe a földgázszolgáltató, az idei tél előtt sem lesz olcsóbb a fűtés, pedig ha valamikor, akkor most itt van az ideje az energiaár-csökkentésnek. A Fidesz a témáról még tárgyalni sem volt hajlandó, lesöpörte a javaslatainkat. Kiderült, hogy a köznevelésnek a kormány általi átalakítása miatt már eddig 43 ezer gyerek esett ki az oktatási rendszerből, és az életük már azt megelőzően zsákutcába jutott, mint ahogy elérték volna a felnőttkort. Ezeknek a fiataloknak legfeljebb a közmunkára lesz esélyük, ahonnan 85 százalékban nincs kiút. Ezért is javasoltuk a tankötelezettség korhatárának visszaállítását. Kiderült, hogy továbbra is több mint 4 millióan élnek létminimum alatt Magyarországon, a kórházak még mindig úsznak az adósságban, az elvándorlás az orvosok körében mérhetetlen, és emiatt is szenvednek a betegek. Ezért is mondjuk, hogy fizetésemelésre van szükség. Kiderült, hogy hiába értük el az öt évvel ezelőtti hitelminősítési szintet, Magyarország soha nem látott mélypontra esett vissza a versenyképességi ranglistán, jelentős részben a magyarországi korrupciós helyzet miatt, mert azt is tudjuk, hogy a közpénzeket Voldemortok, „Pénztáros Lőrincek”, Matolcsy-rokonok és más strómanok fosztogatják nagy hatalmú varázslók beleegyezésével, ha nem az egyenes utasításukra. [[Kósa Lajos: Simon Gábor!]] És az is kiderült, hogy a sajtószabadság ismérvei alapján 48 hellyel csúsztunk lejjebb egy nemzetközi listán, ami az Európai Unió tagállamai között példátlan. Tisztelt Képviselőtársaim! Ideje, hogy szembenézzünk a valósággal és leszámoljunk a hazugságokkal. Véget kell vetni a kormányzás ürügyén folytatott gátlástalan lopásnak és korrupciónak. Elég volt a látszatpolitizálásból! Közös feladatunk, hogy az állampolgárok tisztes megélhetéséhez, a hatékony és fenntartható beruházásokhoz, a versenyképes és mindenki számára elérhető minőségi oktatáshoz, az európai színvonalú egészségügyhöz szükséges feltételeket megteremtsük. Egy magyar miniszterelnök egyszer azt mondta, hogy a jólétet nem ellenségekkel, hanem közös célokkal lehet megteremteni. Mi olyan országot akarunk, ahol a fizetésből tisztességesen meg lehet élni, és a nőket nem éri hátrányos megkülönböztetés a bérezés során, ahol a véleménye miatt nem érhet senkit sem alattomos támadás, ahol a kormány nem üldözi a civil társadalmat, ahol a korrupciót elkövetőket zárják be és nem az arról beszámoló újságot, ahol a miniszterelnök családja nem egy FBI és Interpol által is körözött személlyel üzletel, és ahol a miniszterek meghagyják a valóságshow szereplőinek a helikopterezés lehetőségét. Tisztelt Képviselőtársaim! Amíg a Fidesz és a Jobbik szkanderezik, egy hamis kérdésre adott hamis válaszon törik a fejüket, addig mi, szocialisták az emberek gondjaira, bajaira keressük a megoldást. [[Derültség a kormánypárti oldalon.]] Úgy gondoljuk, hogy minden józanul gondolkodó, becsületes és tisztességes honfitársunkra, minden dolgozóra, minden fiatalra, minden idősre, egyénre és közösségre szüksége van az országnak, mindenkire, aki a hazugság és a korrupció ellensége, mindenkire, aki hisz a teljesítményben és a munka becsületében, aki hisz a tudás és a képesség erejében; mindenkire, aki hisz egy megújuló Magyarországban. Nekünk velük van dolgunk, velük van közös jövőnk, mi értük kívánunk dolgozni. A valóságos problémákra valódi megoldásokat kell keresnünk és találnunk a közös jövőnkért, Magyarországért. Köszönöm szépen."
7,u2017-02-21-1,Opposition,-0.98974609375,2017-02-21,0.13772661983966827,"Köszönöm a szót, elnök úr. Tisztelt Képviselőtársaim! Tisztelt Államtitkár Urak! Tegnap meghallgathattuk, hogy az önök miniszterelnökének mi a fontos; általában egyébként az a fontos, ami a magyarok számára nem. Tehát ez az Unióval való harca, ez az állandó árnyékbokszolás, ahol valójában ő az, aki mindig magát a problémát hozza, ő maga a megoldásnak a gátja, viszont minekutána önök nem tudnak valós problémákra valós megoldásokat kínálni, a politizálásukat ez az árnyékbokszolás tölti ki állandóan az Európai Unióval. Önök iszonyatosan messze kerültek a mindennapok magyar embereinek mindennapi, egyszerű, hétköznapi problémáitól, önök nem tudnak, már nem is képesek sem felismerni őket, sem pedig megoldásokat kínálni ezekre. Mit kínálnak önök egy magyar beteg embernek? Önök azt kínálják egy magyar beteg embernek, hogy menjen be a nemzetközi összehasonlításban ötödik legrosszabb egészségügyi ellátórendszerbe, ahol azok az országok, amelyek követnek bennünket, Lengyelország, Albánia, Románia és Montenegró, tehát önök elérték, és csak ezt a balkáni színvonalat képesek szinten tartani, de persze ez önöknek a magánklinikákból nem látszik, önök ennyire eltávolodnak a mindennapoknak a világából, önök annyira eltávolodnak ettől, hogy amíg az önök egyik minisztere helikopterrel jár esküvőre, addig a magyar egészségügyi intézmények többségében ilyen járművel nem lehet leszállni. Amíg a fideszes urizáló elit, ha csak az eső elől bemenekül egy plázába, akkor többet költ, mint amennyit egy magyar kezdő orvos keres, hogy ne is beszéljek itt, mondjuk, „Pénztáros” Lőrincről, aki fél óra alatt többet keres, mint amennyit egy magyar kezdő orvos, akkor nyilvánvalóan önöktől nem lehet várni semmilyenfajta megoldást. Egy magyar kezdő orvos ma nagyjában-egészében az egyharmadát keresi annak, mint amennyit egy szlovák kezdő orvos keres. Szlovák! Tisztelt képviselőtársaim, tisztelt urak, szlovák! Nem svéd, nem német, nem akarok olyan igazságtalan összehasonlítást tenni; egy szlovák kezdő orvosnak az egyharmadát keresi, ennyi a bére ma egy magyar kezdő orvosnak, és így nem csoda, hogy hiányoznak az orvosaink, minden három orvosból kettő hiányzik, mindennap három orvos és kettő nővér elhagyja ezt az országot, és önök ezeket a problémákat valójában fel sem ismerik. Már hallom előre, ahogy majd mondja az államtitkár úr, amikor majd befejezte az „elmúltnyolcévezést”, hogy de hát hiszen itt egy béremelési program kezdődött el. Tisztelt Államtitkár Urak! Elkésett és elégtelen. Nem tudja megállítani, nem is lassítja az orvosoknak és a nővéreknek az elvándorlását, önöknek az elefántcsonttornyaikban, ahol ülnek, nagyon-nagyon messze attól az országtól, amelyet szolgálni kellene, ennyi időbe tellett az, hogy felhallatsszon egy problémának a hangja, hogy már a problémát sem tudják vele megoldani. Elkésett és elégtelen. Nővéreket fognak képezni. Újabb kettő és fél év telt el, amióta mondjuk ezt a problémát, amire az önök elefántcsonttornyaiban, ahol nagyon messze állnak attól a néptől, attól az országtól, amelyet szolgálni kellene, felhallatszott, hogy itt probléma van. Jó reggelt kívánok, tisztelt magyar kormány! Most kell ezt elkezdeni? Kinek fogjuk majd képezni, kinek fogják önök majd képezni a nővéreket? Németeknek? Osztrákoknak? Svédeknek? A magyar orvosoknak elég lesz 2018 novemberére, a nővéreknek 2019 októberére megemelni a bérét? Hát kinek fognak önök addigra már bért emelni? Mi ezért mondtuk azt, hogy azonnal folytatni kell az orvosoknak a béremelését, egy sokkal nagyobb, drasztikus ütemben kell folytatni az orvosoknak a béremelését. Urak, legalább Szlovákiával legyen már versenyképes a magyar ajánlat! Mi ezért mondtuk azt, hogy 50 százalékkal azonnal meg kell emelni a nővéreknek a bérét, azonnal meg kell emelni a gazdasági és a műszaki dolgozóknak a bérét az egészségügyben, mert nem újakat kell először képezni, államtitkár urak, hanem azokat kell megbecsülni, akik ma is minden egyes porcikájukkal kiválóan teszik a dolgukat. Önök nem teszik meg ezt a megbecsülést, mert nem is látják ezt a problémát. És mi ezért mondtuk azt, hogy ha jól teljesít a gazdaság, akkor minden évben fél százalékkal emeljük GDP-arányosan az egészségügyre költhető pénzt. Mert pénz van; önök azt szórják. Az elmúlt év végén 300 milliárd forintot költöttek el stadionokra, arra mindig jut, Várba költözésre, plakátháborúra, plakátkampányra, propagandára, és természetesen jutott még Mészáros Lőrinc horvát futballcsapatának is. Én úgy gondolom, hogy ennek a 300 milliárd forintnak az egészségügyben lenne a helye, és akkor jobb hely lenne Magyarország, és jobb élet lenne itt. Fontolják meg a javaslatunkat, és támogassák! Köszönöm a figyelmüket. [[Szórványos taps az MSZP soraiban.]]"
7,u2021-12-13-17,Opposition,-1.0,2021-12-13,0.04086973890662193,"Tisztelt Képviselőtársaim! Amit korrupciónak neveznek, az gyakorlatilag a Fidesz legfőbb politikája mondta hat éve Orbán Viktor tanácsadója, a Századvég korábbi vezetője. Lánczi András nem hazudott, korrupcióban a Fidesz kiválóan teljesít: elérték, hogy a Fidesz-kormányok miatt Magyarország ma már az Európai Unió legkorruptabb országa lett. Ez szégyen! Önök újabb és újabb ügyekben hoznak szégyent a magyar emberekre, fideszes politikusok újabb és újabb ügyekben mutatják meg, hogy cinikusan hazudnak, és szemrebbenés nélkül lopják meg a magyar embereket. Egy dolog mégis kiszámítható: ha valamiről beszélnek, legalább pontosan lehet tudni, hogy biztos, hogy annak az ellenkezőjét fogják tenni. Keresztény értékekről beszélnek, miközben árokba rúgják a segítségre szorulókat. Nemzeti érdekről beszélnek, miközben magyarellenes, ultranacionalista pártokkal akarnak szövetséget kötni az Unió szétverésére. [[13.40]] Korrupció elleni küzdelemről beszélnek, miközben rendszerszintűen lopják el az uniós pénzeket, az Igazságügyi Minisztérium államtitkárát pedig most gyanúsították meg korrupciós bűncselekménnyel. A Varga Judit vezette Igazságügyi Minisztérium és most az államtitkár úr is képesek voltak ezek után cinikus módon azt állítani, hogy a gyanúsítás maga az ügyészség függetlenségét mutatja komolyan, megáll az ész! Innen üzenem Varga Juditnak: ez tévedés. Ez a Fidesz rendszerszinten üzemeltetett korrupciós rendszerének és képmutatásának a bizonyítéka. Szájer József, Borkai Zsolt, Kaleta Gábor, Simonka György, Boldog István, Mengyi Roland és most Völner Pál igazságügyi exállamtitkár ügyei mind ennek az embertelen önkényuralmi rendszernek a képmutatásáról szólnak. Bort vedelnek, de vizet prédikálnak. Még egyszer mondom: szégyen! Völner Pálnak nem volt rossz fizetése, államtitkár urak biztosan tanúsítják. Önök gondoskodtak arról, hogy többmilliós fizetése gyorsabban emelkedjen, mint a minimálbér vagy az átlagkereset. És akkor családok kilakoltatásával foglalkozó végrehajtóktól szedett be sápot?! [[Kunhalmi Ágnes: Szégyen! Z. Kárpát Dániel közbeszól.]] Hát, hol tartunk, tisztelt képviselőtársaim?! És ezek után önök még 4 millió forintos végkielégítést fizetnek neki. Egészen elképesztő! Mindeközben Európában az egyik legnagyobb mértékben, 43,6 százalékos adóteherrel sújtják a minimálbért. [[Dr. Rétvári Bence közbeszól.]] A magyar órabér Európában a harmadik legalacsonyabb. Az EU-tagállamok között Magyarországon nőtt a legnagyobb mértékben a dolgozói szegénység, 2010 és ’17 között csaknem megduplázódott. Különösen nehéz helyzetbe kerültek az egyszülős, általában nők által vezetett háztartások, a 2010. évi 11,7 százalékról ’18-ra 24,3 százalékra emelkedett a dolgozói szegénység mértéke ezekben a háztartásokban. Olyan emberek nélkülöznek, akik mindennap bemennek a munkahelyükre dolgozni, de ha van egy váratlan kiadás, elromlik a hűtőszekrény vagy a mosógép, akkor nem tudnak újat venni, mert nincs megtakarításuk. Idejutottunk csaknem 12 év fideszes kormányzás után, Magyarországon egyre többen csúsznak bele a dolgozói szegénységbe. A Fidesz kormányzása alatt nálunk nőtt a legnagyobb mértékben a leggazdagabbak és a legszegényebbek közötti béregyenlőtlenség. [[Dr. Rétvári Bence: Nem igaz!]] És ez nem azért történt, mert a magyar emberek ne dolgoznának jól vagy sokat, az ok arra vezethető vissza, hogy a Fidesz tudatosan gyengítette az országos érdekegyeztetés rendszerét, csökkentette a munkavállalók és a szakszervezetek jogait, a fizetésemelést pedig elviszi az infláció és a tönkretett, gyengülő forint. Tisztelt Képviselőtársaim! Véget kell vetni a Fidesz-rezsim ámokfutásának. Három évvel ezelőtt a munkavállalói jogok védelme érdekében akcióegységbe álltunk a demokrata ellenzéki pártok képviselőivel, és felléptünk a rabszolgatörvény elfogadása ellen. Ma ott tartunk, hogy valódi esélyünk van arra, hogy néhány hónap múlva változást hozzunk a magyar emberek érdekében. Csökkenteni fogjuk az alacsony fizetések adóját, hogy több pénz maradjon az emberek zsebében. Eltöröljük a rabszolgatörvényt, mert a magyar emberek nem rabszolgák, csak a Fidesz szeretné, hogy azok legyenek. Új alapokra helyezzük az érdekegyeztetés rendszerét, megerősítjük a munkavállalói jogokat, és 9 hónapra növelt álláskeresési járadékkal gondoskodunk azokról, akik munkájukat veszítették. [[Nacsa Lőrinc közbeszól.]] A Fidesz embertelen, korrupt, önkényuralmi rendszere helyett pedig egy szabad, igazságos, szolidáris, valódi esélyeket teremtő, gondoskodó Magyarországot építünk közös jövőnkért, Magyarországért. [[Kunhalmi Ágnes közbeszól. Taps az MSZP és a DK soraiban.]]"
7,u2015-10-06-154,OTHER,0.7421875,2015-10-06,0.12504033744335175,"Köszönöm szépen a szót. Tisztelt Elnök Úr! Tisztelt Államtitkár Úr! Tisztelt Képviselőtársaim! Nem árulok el nagy titkot, hogy a Jobbik Magyarországért Mozgalom mint a XXI. század pártja… [[Dr. Józsa István felnevet.]] Örülök, hogy Józsa képviselőtársamnak tetszik. Nem árulok el nagy titkot, a Jobbik támogatni fogja az előterjesztést, és mi nagyon fontosnak tartjuk azt, hogy a kutatás-fejlesztésben és a magyar tudás kiterjesztésében Magyarország minden segítséget megadjon azoknak a tudósoknak, azoknak a magyar fiataloknak, akik ezen a pályán fognak tudni kiteljesedni a tudásuk révén. Viszont szeretném, hogyha az államtitkár úr - aki, gondolom, válaszol majd az itt felvetett kérdésekre - két dologra mindenképpen kitérne a válaszában. Egyrészt itt egy egyszeri csatlakozási díjat kell fizetnie Magyarországnak, én szeretném, hogyha ezek az összegek mindenképpen számszerűsítve lennének itt a Parlament falai között, mert itt közpénzekről beszélünk, és én úgy gondolom, hogy nemcsak az országgyűlési képviselőkre, hanem minden magyar adófizető állampolgárra tartozik az, hogy a magyar Országgyűlés és a magyar kormány mekkora összeget fordít ezen tevékenység folytatására az állampolgárok befizetett adóforintjaiból. Illetve szeretném, hogyha az államtitkár úr most azt is megmondaná forintosítva, persze nagyságrendileg, hogy mennyibe fog kerülni ez a magyar költségvetésnek éves szinten a folyamatosság tekintetében. Én úgy gondolom, hogy ezekre a kérdésekre mindenképpen választ kell hogy kapjunk és választ kell hogy adjunk a magyar állampolgároknak. Én tehát arra kérném a tisztelt államtitkár urat, hogy ezt tegye meg. Az európai űrprogramok koordinálása, illetve az európai űrprogram működése kapcsán szerepel a törvényjavaslatban az is, hogy itt nemcsak kutatás-fejlesztés, hanem - ahogy én kivettem az előterjesztésből - gyakorlatilag gyártásra is akar erőforrásokat fordítani az űrügynökség. Én nem tudom, hogy itt ennek Európa jelenlegi helyzetében megvan-e a realitása, de talán, gondolom, az államtitkár úr majd erre is ad valami kimerítő választ, hogy hogyan áll ezen a téren az Európai Unió és az Európai Űrügynökség. Viszont nagyon fontos kérdéseket szeretnék még feltenni, amit az előterjesztésben találtam. Például azt, hogy az űrügynökségnek a dolgozói, személyzete bizonyos szempontból mentességet élvez. Szeretném, ha az államtitkár úr majd kifejtené, hogy mi ez a mentesség, ami egyébként a javaslat alapján fennáll a foglalkoztatás befejezése után is, tehát ez gyakorlatilag egy ilyen kisebb mentelmi joggal ér fel, vagy nem tudom most egyszerűen értelmezni, hogy ez mi lesz, mert ez nincs bővebben kifejtve. A másik nagyon fontos dolog, hogy szerepel egy olyan is a törvényjavaslatban, hogy ha az ügynökség létrehoz saját szociális ellátórendszert, akkor az ügynökség dolgozói nyilván - és bízunk benne, hogy az ügynökségnek lesznek bőven magyar állampolgárok is a dolgozói - mentesülnek a társadalombiztosítás fizetése alól. Én erre is szeretnék az államtitkár úrtól választ kapni, hogy ezt önök hogy kívánják a magyar jogrenddel meg a magyar törvényekkel összeegyeztetni. Én úgy gondolom, hogy ezek olyan fajsúlyos kérdések, feltételezve természetesen azt, hogy az oda eljutó emberek, akik ennél az ügynökségnél fognak dolgozni, és magyar állampolgárok, feltételezhetően európai fizetésért fognak dolgozni, hogy ez a magyar jogrenddel és egyáltalán az európai uniós jogrenddel hogy lesz összeegyeztethető. Nem is szeretném tovább szaporítani itt a szót ezen az esti órán, végül is elmondtam már az államtitkár úrnak is, és elmondtam tisztelt képviselőtársaimnak is, hogy a Jobbik támogatni fogja ezt a javaslatot. Viszont kérném az államtitkár urat, hogy erre a néhány kérdésre adjon már mindenki számára elfogadható és megnyugtató választ, mert úgy gondolom, kötelességünk az állampolgárokat, a magyar állampolgárokat tájékoztatni arról, hogy mire költjük az adóforintjaikat. Köszönöm szépen. [[Taps a Jobbik soraiban.]]"
7,u2018-06-04-221,OTHER,0.73974609375,2018-06-04,0.13187295198440552,"Köszönöm szépen a szót, elnök úr. Tisztelt Képviselőtársaim! Május 21-én a magyar honvédelem napját ünnepeltük, míg május utolsó vasárnapján pedig a magyar hősök emlékünnepén hajtottunk fejet. Itt, az Országgyűlés falai között e neves napokat követő első plenáris üléseken minden évben igyekszem megragadni az alkalmat, hogy emlékezzünk a hősökre, köszönetet mondjunk a Magyar Honvédség állományának, és beszéljünk a honvédelem nemzeti ügyéről, valamint a Magyar Honvédség helyzetéről.A magyar történelem hosszú küzdelmek sora. Ez a küzdelem sok esetben a magyar állam puszta fennmaradásáért folyt, míg az 1848-as és az 1956-os forradalmak idején a Magyarország függetlenségéért folytatott harc összekapcsolódott az egyéni szabadságjogokért, demokráciáért és a társadalmi haladásért folytatott küzdelemmel. E küzdelmek történelemkönyvekben megörökített nagy alakjainak, katonáinak és névtelen hőseinek köszönhetjük, hogy az elmúlt ezer év vihara ellenére Magyarország független országként, az európai nemzetek közösségének egyenrangú tagjaként létezik Európában. Látnunk kell azt, hogy a biztonság nem magától értetődő, hanem mindennap tennünk kell ezért. Azt is világosan kell lássuk, hogy a gyakori kritikák ellenére is a NATO és az Európai Unió jelenti ma a stabilitást, a biztonságot az egyre súlyosabb konfliktusokkal sújtotta világunkban. Az e keretben vállalt feladatokban is a Magyar Honvédség állománya kiválóan helytáll, amelyért köszönettel tartozunk nekik. A honvédelem napja és a hősök napja alkalmából köszöntjük a Magyar Honvédség állományát, katonáinkat és a honvédségi dolgozókat. A köszönet nem csupán e két nap alkalmából illeti meg őket, hanem minden egyes napon az elhivatott szolgálatukért és áldozatvállalásukért, hiszen sajnos el kell mondjuk, hogy a Magyar Honvédség ma még azért működőképes egyáltalán, mert ilyen elkötelezett szolgálatot látnak el katonáink. A honvédség állománya világviszonylatban is kiemelkedő emberi és szakmai teljesítményt mutat fel, és nem csupán szavakban, de ezt tettekben is meg kell becsülni. Ez a mindenkori kormányzat egyik kiemelt feladata. Ezért a most újonnan megalakult kormánytól, a honvédség politikai irányítóitól elvárjuk, hogy biztosítsanak mind a katonák, mind a honvédségi dolgozók számára versenyképes illetményeket, a mára közel 8 ezres létszámhiány feltöltésével mérsékelje érdemben a tarthatatlan túlszolgálat mértékét, javítsák a munkakörülményeket, modernizálják a felszerelést, a laktanyák felújítása is fontos lenne. Dolgozzák ki az érintettek bevonásával az új típusú korkedvezményes nyugdíjrendszert, amely további szolgálatra ösztönöz, mégis biztonságot és kiszámíthatóságot nyújt az állománynak. Növeljék érdemben a honvédség költségvetését, hogy 2022-re ez elérje a GDP 2 százalékát. Nem mindegy, hogy a magasabb költségvetési források hogyan kerülnek felhasználásra, mert minden, a haza védelmére szánt adófizetői forintnak ott van a helye a biztonságban. Éppen ezért a beszerzéseket átláthatóan kell megtenni és a szakbizottságok érdemi és rendszeres tájékoztatása mellett kell megvalósítani. Meg kell állítani az elmúlt évek képességvesztését, a honvédség katonai képességei érdemi fejlesztésre szorulnak, elodázhatatlan a haditechnikai eszközök beszerzése, és ehhez pedig valós, hosszú távú tervet kell kidolgozni. [[18.00]] Elvárjuk azt is, hogy a fegyveres erő demokratikus irányítása és ellenőrzése megvalósuljon mind a Honvédelmi Minisztérium civil irányításának a megőrzésével, mind az Országgyűlés és a szakbizottságok ellenőrzési jogosítványainak a biztosításával. Minden eszközzel fel kell lépni az ellen, ha a Magyar Honvédséget direkt pártpolitikai utasításoknak akarnák alárendelni. Magyarországnak tehát egy modern, rugalmas, XXI. századi kihívásoknak megfelelni képes haderőre van szüksége, hiszen a NATO is annyira erős, amennyire a tagállamai erősek. A május 21-én tartott honvédelem napja és a május utolsó vasárnapján ünnepelt hősök napja alkalmából is köszöntjük a Magyar Honvédség állományát, köszönjük mindennapos erőfeszítéseiket, további szolgálatukhoz pedig erőt, egészséget kívánunk."
7,u2019-05-27-31,OTHER,0.73779296875,2019-05-27,0.08920114487409592,"Köszönöm szépen, elnök úr. Tisztelt Ház! Az első szó természetesen a köszöneté. Én a Jobbik frakciója nevében köszönöm mindazon honfitársaimnak, akik tegnap elmentek szavazni, és a Jobbikra húzták az X-et. Még nagyobb köszönet jár, teszem hozzá, azoknak a jobbikos tagoknak, aktivistáknak, akik nemcsak hogy ránk szavaztak, de tevőlegesen is részt vettek a Jobbik kampányában. Azért kell ezért ma óriási köszönetet mondani, mert ez ma Magyarországon nem egy veszélyektől mentes munka: aki ma a Jobbik standjai mellé odaáll, az nagyon sok esetben ebben a fene nagy demokráciában az állásával játszik, önök ugyanis igyekeznek mindenkit megtorolni, aki nem ért önökkel egyet.Alaposan megágyaztak a tegnapi választási eredménynek, teszem hozzá. Az elmúlt egy évben önök minden létező eszközt felhasználtak azért, hogy a Jobbikot a földdel tegyék egyenlővé. Önök mögött van egy óriási, félezer médiumot tartalmazó médiavállalkozás. Dömötör elvtárs! 250 megnyert sajtóper van mögöttünk, ez 250 Jobbikról terjesztett hazugság. Elégedett? Jól működött a rendszer? Így kell elcsalni a választást? A TV2, az önök egyik fő csatornája a Nemzeti Választási Bizottság határozataira, a Kúria döntésére is nagy ívben tesz, nem tartják be a törvényeket. Elégedett? Domokos elvtárs már kimenekült, szaladt a kormányfő után, a független elnök úr, ugye? Elégedettek az ő működésével? Elvégezte a feladatot a pártállamban az egymilliárd forintos, Jobbikra kiszabott büntetéssel? Önök mindent elkövettek, hogy minket eltöröljenek a föld színéről ahelyett, hogy kiegyensúlyozott küzdelemben mérkőztek volna meg velünk. Úgyhogy azt mondom, az már ma egy óriási győzelem, hogy a Jobbik egyáltalán létezik, a mandátum innentől kezdve már csak a prémium kategória. Ha azt hiszik, hogy letesszük a fegyvert, akkor óriásit tévednek. Eszünk ágában nincs letenni a fegyvert, megyünk előre, a szükséges változtatást végrehajtva, de úgy fogunk nekifutni az önkormányzati választásnak, hogy önök sírni fognak a végén. Az összes létező megyeszékhelyet, az összes létező nagy és közepes települést és lehetőleg a falvakat is el fogjuk önöktől venni, és egy biztonságos és szabad Magyarországot fogunk teremteni. Mára eljutottunk oda, képviselőtársak, hogy a Fidesz Európában vállalhatatlan, Európában önök vállalhatatlanok. Sarokba szorították a saját nemzetüket, és elszigetelték Európában. Önök ciki képviselők a Néppártban, cikik és nekünk is. Önök azt mondják, hogy önként vonultak ki a Néppártból. Dehogy önként! Egyébként meg kit érdekel, nincsenek ott a futballpályán a miniszterelnök úr hátha így jobban érti. Önöket lezavarták az Európai Unió focipályájáról, bezavartak minket önök miatt az öltözőbe, és mások alakítják az országok helyzetét. A szlovákok, a csehek, a lengyelek lövik a gólokat helyettünk. Mi nem harcolunk az uniós forrásokért, nem harcolunk a béremelésért, a korrupció elleni küzdelemben nem kívánunk részt venni, nem akarunk határőrséget. Ezeket a témákat önök mind-mind eldobták maguktól. Hát persze, hogy eldobták, mert nem érdekli önöket! Bérfelzárkóztatás? Államtitkár úr mondta itt a parlamentben nemegyszer, hogy örömteli, ha valaki Magyarországon százezer forintot keres, mert tíz évvel ezelőtt még ennyit se keresett. Micsoda perspektíva, micsoda jövőkép a magyar melósnak, ugye?! Örüljön a mostaninak, mert régen még ennyi sem volt! Ha valaki elmegy innen mert ma másfél millió honfitársunk tervezi azt, hogy elmegy a hanyatló Nyugatra, nem Vlagyivosztokba mennek, hanem a hanyatló Nyugatra , akkor önök hoznak be a helyére olcsó keleti vendégmunkásokat, migránsokat, gazdasági bevándorlókat, Ukrajnából, Törökországból, teljesen mindegy, hogy honnan, a lényeg az, hogy olcsón dolgozzanak. [[14.30]] Ez az önök igazi bevándorláspolitikája. 86 ezer gazdasági bevándorlót telepítettek be ebbe az országba. Tiszaújvárosba 3 ezer törököt fognak hozni, valószínűleg nem hithű keresztényeket. Hogyan fogják így megvédeni a keresztény Európát, árulják már el nekem?! Azt se tudjuk, hogy kik vannak itt, mert a nemzetbiztonsági átvilágításukra önök nemet mondtak. Úgyhogy azt mondom, hogy innentől kezdve egy ember van, aki igazán nemzetbiztonsági kockázatot jelent ebben az országban, az pedig Orbán Viktor. [[Közbeszólás a Jobbik soraiból: Úgy van!]] Nem tudjuk, hogy miért engedte be az Aszad-rezsim pénztárosát; miért engedte be Gruevszkit az Európai Parlament tiltakozása ellenére; miért vétózza meg azokat a nemzetközi szerződéseket, hogy Magyarországtól és Európától távol állítsuk meg a migrációt. Tudjuk, hogy miért: mert azt akarja, hogy lehessen riogatni a migránsokkal, mert ő meg akart belőle élni mind politikailag, mind pedig anyagilag, mint ahogy a korrupcióból is. Önök 2010 óta csak a túlárazott közbeszerzésekkel minden egyes munkavállaló zsebéből kivettek egymillió forintot. Önök tartoznak a magyar népnek minimum egymillió forinttal. Mikor akarják ezt visszaadni? Úgyhogy én azt mondom itt a nagy választási győzelem ünneplése közepette, hogy vegyenek vissza az arcukból, mert vannak még Magyarországon olyan emberek nem is kevesen , akiket nem lehet megfélemlíteni, akiket nem lehet megvásárolni, és akiket nem lehet meghülyíteni. Na, ők lesznek az önök népítélete mi pedig a végrehajtók."
7,u2021-04-29-93,OTHER,-1.0,2021-04-29,0.9827485084533691,"Köszönöm a szót. Tisztelt Elnök Úr! Tisztelt Országgyűlés! Lezárásellenes pártként a Mi Hazánk Mozgalom nem tud hozzájárulni, hogy a kormány ugyanazt a következetlen járványkezelést folytassa, amit az elmúlt egy évben is bemutatott. Az oltási könyv a legújabb olyan elképesztő intézkedésük, amely ellen a leghatározottabban tiltakozunk, és az egyetlen párt vagyunk Magyarországon, amely ezt elutasítja, ugyanis ez igazságtalan, álságos, észszerűtlen és diszkriminatív is. Egészen egyszerűen önök azt hazudják, hogy maga az oltás nem lesz kötelező, de az oltási könyvvel valójában azzá teszik. Azt hazudják, hogy visszakapjuk az életünket, hogyha sikerül leküzdeni a járványt, azonban csak azok kapják vissza az életüket, akik beoltatják magukat. Akik valami miatt úgy szeretnének dönteni, hogy nem élnek ezzel a lehetőséggel, ők nem kaphatják vissza az életüket, nem járhatnak rendezvényekre, nem mehetnek el éttermekbe, nem vehetnek részt kulturális rendezvényeken, nem mehetnek be a sportlétesítményekbe, és sorolhatnám, hogy még mik azok a szolgáltatások, amelyeket önök ehhez kötnek. Ezt kényszerítésnek hívják, tisztelt képviselőtársaim, és ennél még az is egyenesebb, becsületesebb mód lenne, ha azt mondanák, hogy az oltás kötelező. De ehhez gyávák. Azt mondják, hogy aki nem oltatja be magát, az továbbra is üljön otthon a szobában. De nemcsak emiatt felháborító ez az intézkedésük, hanem egész egyszerűen ennek az ellenőrzése totálisan életszerűtlen. Képzeljünk már el egy esetet, amikor egy étterembe elmegy vacsorázni egy pár, és mivel egy pincér vagy egy étterem-üzemeltető nem kérhet el személyi igazolványt az adott vendégtől, erre nincs jogosultsága, ő az oltási könyvet kérheti. Az oltási könyv nem egy fényképes igazolvány, tehát bárkinek az oltási könyvével én odamehetek, és azt mondom, hogy én vagyok Gipsz Jakabné, ez az oltási igazolványom, beülök az étterembe. [[14.30]] Mi fog történni? Nyilván a rendőrség, aki igazoltathat egy embert, szúrópróbaszerűen ellenőrizheti ezeket az éttermeket, bár az üzemeltetőnek lesz a felelőssége ezt ellenőrizni, anélkül, hogy egyébként jogosultsága lenne hozzá tehát egészen elképesztő katyvaszt fog mindez eredményezni. De gondoljunk már bele, hogy egy romantikus vacsora közben majd odajön egy rendőr, és megkocogtatja az ember vállát, hogy legyen már kedves elővenni a személyi igazolványát, mert éppen ellenőrzöm, hogy vane oltási könyve, kedves vendég; ahelyett, hogy egyébként azokban a falvakban járőrözne a rendőrség, ahol egy sonkáért halálra gyilkolnak és megszúrnak két idős embert, ahogyan az Kislángon nemrégiben történt, vagy hogy azzal a Mohameddel foglalkoznának, aki az önök migránsösztöndíjának köszönhetően tartózkodott Magyarországon, és a múlt héten szúrta agyon a feleségét. Ez lenne sokkal inkább a rendőröknek a feladata, semmint hogy azokat az embereket zaklassák, akik egyébként vissza szeretnék kapni az életüket. Következetlenség mindennek a bevezetése szintén, hiszen a munkahelyeken például továbbra is dolgozni fognak azok az emberek, és érintkezni fognak a bevásárlóközpontokban is olyan emberekkel, akik akár be vannak oltva, akár nincsenek beoltva, tehát ugyanúgy a közösség részei fognak maradni, és a Mi Hazánk Mozgalom azt szeretné, hogy ne legyen amiatt másodrendű állampolgár senki, mert mást döntés hoz egy önkéntes oltással kapcsolatban. De a következetlenséget megszoktuk már akkor is, amikor a kaszinókat nyitva tartották, miközben egyetlenegy vendéglátóhely sem lehetett Magyarországon nyitva, akkor sem, hogyha egyébként négyzetméter-arányosan tette volna csak lehetővé a belépést az embereknek, és a fertőtlenítés megoldott volt, a szellőztetés megoldott volt, még így sem engedték őket nyitva tartani de a kaszinók vígan működhettek, és láttuk azokat a felvételeket, hogy azokban egyébként semmilyen járványügyi intézkedést nem tartottak be. Az önök kegyetlensége abban is megnyilvánul, hogy az iskolabezárásokat ismételten elrendelték, de egyébként a szülőknek semmilyen pótszabadságot nem biztosítottak ehhez. Már a tavalyi évben is arra ment el a családoknak, a szülőknek a szabadsága, hogy a digitális oktatás miatt otthon lévő gyerekeik felügyeletét biztosították, ezt idén is meg kellett tenniük, és semmilyen pótszabadságot vagy segítséget ehhez egyébként nem kaptak. A következetlenségük ennek a javaslatnak a határidejében is szerepel, és ezt egész egyszerűen, megmondom őszintén, nem is tudom hova tenni. Orbán Viktor azt mondta, idézem: „az oltás mindent meg fog oldani” mindent meg fog oldani. „Az oltás mindent meg fog oldani.” És azt is mondta a miniszterelnök, hogy július végére be fogják tudni oltani a teljes felnőtt lakosságot. Akkor mit szeretnének még itt októberben? Mit? Ha minden megoldódik július végén, akkor mihez kell önöknek felhatalmazás októberig? Hát, a normális ember nyilvánvalóan látja, hogy erre a kérdésre az a válasz, hogy vissza szeretnének élni ezzel a felhatalmazással. És még egy kérdésem van a nyárral kapcsolatban, tisztelt képviselőtársaim. Önök tényleg nem szégyellik azt mondani, hogy nyáron nem jönnek be dolgozni? Tényleg nem szégyellik ezt mondani, amikor egészségügyi dolgozók egy éve megfeszített munkával ott állnak a betegágyak mellett? Nem gondolják, hogy ők is nagyon szívesen elmennének nyáron szabadságra? Csak ők nem tehetik meg. Ők továbbra is helyt fognak állni. Ők továbbra is mindennap ott lesznek. Ők továbbra sem fognak aludni, ha úgy alakul, nem fognak enni; ők dolgozni fognak azért, hogy mentsék a honfitársainkat. S önök meg azt mondják, hogy egész nyáron nem fognak bejönni, hogy megnyomjanak három gombot? Komolyan meg merik ezt csinálni ebben a helyzetben? Egészen elképesztő pofátlanság, egészen elképesztő! Szégyelljék magukat emiatt! Hát mindenki, az egész ország megfeszítve küzd egy éve, hogy legyőzzük a járványt, önök meg nyáron nem képesek bejönni, hogy akár a felhatalmazásukat meghosszabbítsák a saját miniszterelnöküknek? Döbbenet! Döbbenetes! S miközben a kisemberek tönkremennek, nagyon sokan elveszítik a szeretteiket, aközben nagyon sokan vannak, akik gazdagodnak. Na, nem Magyarország mint az állam gazdagodik, hiszen nekünk folyamatosan nő az államadósságunk, még a Bokros-csomag idején sem volt ilyen mértékű, és önök továbbra is hiteleket vesznek fel, és csak az állam eladósításában gondolkodnak ahelyett, hogy megadóztatnák a koronavírus haszonélvezőit. Mert vannak ilyenek is, képzeljék el! Naponta jönnek ki a hírek, hogy a digitális óriáscégek újra és újra döntögetik döntögetik! a bevételeik rekordját. Mind a Google, mind a Microsoft. A Microsoft egyébként elnézést, most itt meg kell állnom, tehát a Microsoft képes volt a családi csomagjának az árát éppen a digitális oktatás és a home office idejében megemelni, tehát ez sem kis pofátlanság, miközben egyébként nekik is nőtt a bevételük és a profitjuk. Tehát a Google, a Microsoft, a Facebook olyan elképesztő nyereségekre tett szert az elmúlt egy évben, mint korábban soha. De említhetném a multinacionális kereskedelmi láncokat is, a különböző kaszinókról nem is beszélve, amelyek nyitva lehettek akkor, amikor egyébként senki más nem lehetett nyitva. De a gyógyszeripar óriásvállalatai is olyan elképesztő bevételre tettek szert, amit korábban nem tapasztaltunk Magyarországon. Hát miért nem vetnek ki járványszolidaritási adót ezekre a cégekre? Legalább az extraprofitjukra! Miért nem lehet megadóztatni, és ebből az államnak bevételt szerezni azoktól, akik miközben mindenki más nyomorog és mindenki más lemondásokkal él, ők akkor is csak tömik a zsebüket? Ezekből a forrásokból lehetne biztosítani legalább azt, hogy az államadósság ne nőjön ilyen mértékben, ahogyan az elmúlt egy évben nőtt. De a legfontosabb kérdés mégiscsak a halálozás kérdése. Minden egyes ember, akit elveszítettünk, óriási veszteség, nem mérhető össze semmilyen más gazdasági veszteséggel. A halálozási adatok kapcsán ugyanakkor nagyon fontos két tényezőt figyelembe venni, az egyik, hogy milyen állapotban érte a magyar egészségügyet ez a járvány. Katasztrofális állapotban. A másik kérdés, hogy milyen állapotban érte a magyar lakosságot ez a járvány, és ehhez két adatot szeretnék hozzátenni, mely mindkettő a koronavírus okozta betegség lefolyását súlyosbítja. Tisztelt Képviselőtársaim! Mi Európa legelhízottabb nemzete vagyunk. Minket ilyen állapotban ért ez a járvány. És az Európai Unióban a hatodik legtöbbet dohányzó nemzet vagyunk. Nyilvánvaló, hogy egy ilyen alaphelyzetben a halálozás mértéke magasabb lesz a lakosság körében. De miért nem ragadtuk meg az alkalmat, hogy az embereknek az egészségtudatosságát növeljük; de ne azáltal növeljük, hogy rájuk kényszerítjük az oltást, hanem hogy elmondjuk nekik, hogy igen, egészségesebb életmódot kell folytatni. De a kormány mit csinált? Bezárta a sportolási lehetőségekre lehetőséget nyújtó objektumokat, bezárta, és ez a fiatalok körében okozta a legnagyobb kárt. Átlagosan egy magyar állampolgár a járvány ideje alatt öt kilogrammot hízott, tehát a tízmilliós magyar lakosság átlagosan 50 millió kilogrammal lett nehezebb. Ez hány életévünkbe fog kerülni? 50 millió kilogrammnyi elhízás. Erről miért nem beszélünk? Miért nem beszélünk arról, hogy a lezárások következtében 5 százalékkal nőtt az öngyilkosságok száma? Miközben Magyarországon évtizedek óta évről évre csökkent, most növekedett. Ezek a mentális következményei azoknak a lezárásoknak, amelyek észszerűtlenek voltak, és az emberekben ilyen hatást váltottak ki. De beszélnünk kell azokról az emberekről is, akiknek az egészségügyi ellátása éppen a koronavírus miatt nem valósult vagy valósul meg, a szűrővizsgálatok elmaradása például. A mellrák kutatásával foglalkozó civil szervezetek például azt jósolják, hogy az elmaradt szűrővizsgálatok miatt a következő tíz évben két és félszeresére fog nőni a mellrák okozta halálesetek száma, mint amennyi akkor lett volna, hogyha ezeket a szűrővizsgálatokat elvégzik. Arról nem is beszélek, hogy 20 százalékkal nőtt a válások aránya a lezártság időszakában ahhoz képest, mint ami egy évvel korábban jellemző volt a magyar lakosságra. És egészen biztos vagyok benne, tisztelt képviselőtársaim, hogy azokat az iskolásokat, akik az elmúlt egy évet ilyen körülmények között voltak kénytelenek tölteni, őket majd Covid-generációnak, Covid-nemzedéknek fogjuk hívni, és az ő körükben a mentális betegségek aránya sokkal magasabb lesz, mint más generációk esetében. [[14.40]] Egy mostani tízéves gyermek az élete egytizedét lezárásokkal töltötte. Nem élhette át azokat az élményeket, amiket normális esetben egy tízévesnek át kellene élnie. Nem lehetett közösségben, nem járhatott olyan rendezvényekre, nem járhatott el olyan különórákra, amikre egyébként a koronavírus nemléte, illetve a lezárások észszerűsítése miatt eljárhatott volna. Ezek mind-mind életévekben, életminőségben mérhető következményei a járványnak. Tehát amikor a halálozásról beszélünk és a koronavírusban vagy koronavírussal meghalt honfitársainkról beszélünk, akkor tegyük oda, hogy nemcsak közvetlenül a koronavírus miatt veszítünk el embereket, életéveket, hanem a lezárások is rendkívül súlyos társadalmi következményeket fognak okozni, amik szintén életévekben mérhető veszteséget jelentenek a hazánknak. Kérem a kormánypárti képviselőket, hogy gondolják újra ezt a javaslatot, s legalább a határidején módosítsanak, hiszen az önök saját maguk által bevallott kommunikációjával is tökéletesen szembemegy az, ami ebben a javaslatban le van írva. A Mi Hazánk Mozgalom mint az egyetlen lezárásellenes és oltásellenes párt nem fogja támogatni a végszavazáson ezt a javaslatot. Köszönöm a figyelmüket."
7,u2019-10-28-71,OTHER,-1.0,2019-10-28,0.9753379225730896,"Köszönöm a szót. Tisztelt Elnök Úr! Tisztelt Országgyűlés! Tisztelt Államtitkár Úr! Úgy tűnik, hogy komoly zavar támadt a Fidesz propagandagépezetében a török invázióval kapcsolatban: amíg egy hete a miniszterelnök úr vétózta meg a többi EU-tagállammal szemben, hogy elítéljék a Szíriába nyomuló török hadműveletet, és több helyen elmondta, hogy miért Magyarország érdeke a török offenzíva, addig a fideszes EP-képviselők határozottan elítélték az északkelet-szíriai egyoldalú török beavatkozást, és Törökországot felszólították, hogy ezt fejezze be. Hogy államtitkár úr szavait idézzem: „sportot űztek Erdoğan bírálatában.” Tehát nem elég, hogy a miniszterelnök úr nagyszerű „humanista” idézőjelbe teszem szövetségesei, az olasz Salvini, a cseh Babiš sem értett vele egyet ebben a kérdésben, úgy tűnik, a Fidesz képviselői sem. Most azt hagyjuk, hogy milyen butaságokkal magyarázták az offenzíva megindítását, hiszen olyat még nem látott a világ, hogy egy háborútól kevesebb menekült lesz. Tisztelt Államtitkár Úr! Egy háborútól mindig több menekült lesz. Az viszont érdekes, mivel indokolták a Fidesz EP-képviselői a döntésüket: „Ebben a fontos kérdésben az Európai Néppárt frakciója egységes álláspontot kért, ezért a néppárti magyar delegáció tagjai együtt szavaztak a Néppárttal.” Az sem világos most teljesen, hogy most önök fel vannak függesztve, vagy magukat függesztették föl a Néppártból. Arra viszont kíváncsi lennék, hogy ezek után minek minősítik az EP-képviselőik szavazását. Tisztelt Államtitkár Úr! Akkor a fideszes EP-képviselők ahogy önök szoktak fogalmazni nem Magyarország érdekeit védik Brüsszelben? A kormány továbbra is szembemegy az Európai Közösség akaratával, vagy módosít az álláspontján a török offenzívát illetően? Várom megtisztelő válaszát."
7,u2019-10-28-131,OTHER,-1.0,2019-10-28,0.04129134863615036,"Tisztelt Miniszter Úr! Budapest utcáin újra fekete ruhás neonácik vonultak fel október 23-án, és keltettek félelmet a békés polgárokban. A büntető törvénykönyv 339. §-a ön jogász, ezt nálam sokkal jobban tudja szerint garázdaság vétségét követi el, ha valaki kirívóan közösségellenes magatartást tanúsít [[Dr. Rétvári Bence: A gárdisták szövetségese mondja mindezt.]] és ezzel megbotránkoztat és riadalmat kelt, vagy a közrendet…, bocsánat, illetve ennek minősített esete, ha minderre csoportosan, köznyugalmat megzavarva, nyilvános rendezvényen kerül sor. A gyülekezési törvény 13. §-a alapján be kell tiltani a gyülekezést, ha a gyűlés a közbiztonságot vagy a közrendet közvetlenül, szükségtelen és aránytalan mértékben veszélyezteti. Azt gondolnánk, hogy ez a két jogszabály teljesen világos eligazítást nyújt abban a tekintetben, hogy az ilyenfajta egyenruhás, alakzatban történő, félelmet keltő masírozásnak nincsen helye Budapest utcáin. [[Dr. Rétvári Bence: A Jobbik felé mondd!]] De úgy látszik, és hozzáteszem, hogy tavasszal ezt még a rendőrség is tudta, amikor pontosan ezekkel az indokokkal tiltotta meg Törökszentmiklóson a Mi Hazánk nevű, fideszes kamuszervezet felvonulását, de úgy látszik, most mást kíván a politikai érdek, mert most ebben az esetben a rendőrség nemhogy nem lépett föl, hanem egyenesen biztosította és kísérte ezt a menetet. És hogy legyen világos: nemcsak ártatlan vonulgatásról van szó, a feltevések és hírek szerint ugyanennek a csoportnak a tagjai megtámadtak egy szórakozóhelyet, amit megrongáltak. [[14.10]] Ugyanennek a csoportnak a tagjai megzavarták egy ellenzéki párt rendezvényét, és nem ennek a csoportnak a tagjai, hanem egy másik szélsőjobboldali személy pedig, aki a kormányzati sajtóban amúgy közkedvelt, megtámadta a Demokratikus Koalíció sajtótájékoztatóját, és megütötte az ott jelen lévő egyik önkormányzati képviselőnket. Ezek után az európai polgárok teljesen joggal kérdezhetik, hogy milyen szakmai vagy politikai okok miatt tűrik önök a szélsőjobb randalírozását [[Az elnök a csengő megkocogtatásával jelzi az idő leteltét.]] Budapest utcáin. Köszönöm szépen. [[Taps a DK soraiból.]]"
8,u2021-06-07-23,Fidesz-KDNP,0.9892578125,2021-06-07,0.008053164929151535,"Köszönöm szépen a szót. Tisztelt Elnök Úr! Tisztelt Országgyűlés! Mindenekelőtt engedjék meg, hogy a tegnapi pedagógusnap alkalmából köszönetet mondjak minden pedagógusnak, a saját volt tanáraimnak is és mindenkinek, aki a gyermekeinkkel foglalkozik. Óvodapedagógusok, tanítók, tanárok, felsőoktatásban oktatók az elmúlt nehéz évben is bizonyították áldozatkészségüket, helytállásukat, a jövő nemzedékek oktatása-nevelése érdekében. Innen a magyar Országgyűlésből is köszönjük nekik. Tisztelt Képviselőtársaim! Magyarország újraindult, kinyitottak a vendéglátóhelyek, az utcán lekerült a mosolygó arcokról a maszk, lehet rendezvényeket tartani, megszűnt a kijárási tilalom ez pedig mind a sikeres oltási programnak köszönhető. Az ország egészen kivételes eredménye, hogy Magyarország az egyetlen ország az Európai Unióban, ahol nem vakcinahiány, hanem vakcinabőség van. Válogatni lehet oltóanyagok között, időpontot lehet foglalni, és órákon, napokon belül meg lehet kapnia az oltást annak, aki kéri. Sehol az Unióban nincsen ehhez hasonló, ha önök beszélnek külföldi vagy külföldön élő magyar ismerőseikkel, pontosan látni fogják, hogy mennyire más a helyzet máshol. Sok uniós tagállamban még kijárási korlátozás vagy tilalom van, szabadtéri maszkviselési kötelezettség, sok helyen még zárva vannak a szállodák, éttermek. Értékeljük azt, hogy hamarabb visszakaptuk a szabadságunkat, valamint azt, hogy sok honfitársunk élete és egészsége menekült meg a sikeres oltási programnak köszönhetően. Ahogy a miniszterelnök is fogalmazott, az egyéni felelősségnek óriási szerepe van most. Mindenkit arra biztatunk, hogy ha még nem tette meg, vegye fel az oltást, és aki már megkapta, őt pedig arra, hogy ne hagyja ki a szükséges második oltást sem saját magunkért, családunkért, barátainkért, közösségeinkért és nemzetünkért. Magyarország át fog állni a tömegesről a készenléti oltásra, kijelölt oltóhelyeket tartunk majd fenn, aki oltást akar, az ott kaphatja meg. Azért jegyezzük meg, hogy ha a baloldalon múlt volna, ma nem itt tartanánk. Kétmillió emberrel kevesebb kapott volna oltást, és a korlátozó intézkedések nagy része még mindig velünk lenne. Hangulatkeltés, elbizonytalanító mondatok, petíció, határozati javaslat, betiltás csak pár példa a baloldal eszköztárából az elmúlt hónapokból, amikor az oltásellenes kampányukat a csúcsra járatták. Azóta, ha körülnézünk a baloldal háza táján, ezt láthatjuk: szabadtéri, maszk nélküli sajtótájékoztatók, országjárás, rendezvények, az előválasztásnak csúfolt színjáték előkészületei és tüntetés. Mi a közös bennük? Egyiket sem tudnák megtartani, ha Magyarország nem járna élen az oltások tekintetében, és ennek köszönhetően nem győztük volna le a harmadik hullámot. Ha a baloldalon múlt volna, még a saját tüntetését is ellehetetlenítette volna, csak hogy akadályozza az oltási program sikerét. Igen, a hétvégén volt minden. A magyar emberek örültek az első nyári időjárású hétvégének, és volt baloldali tüntetés is, amelyen több kommunista utódpárti zászló volt, mint nemzeti színű. Június 4-én, a nemzeti összetartozás napján Jakab Péter az összetartozáshoz hasonlította a Gyurcsány-koalíciót, de így legalább megtudták a jobbikosok, hogy miért kellett hónapokkal ezelőtt kidobniuk a nagy-magyarországos pólóikat: hát azért, hogy helyet csináljanak a TeamDobrev, de még inkább a TeamGyurcsány vadiúj pólóiknak. Most, hogy a posztkommunista jelöltek mellé áll be a Jobbik, és rasszista jelöltek mellé áll be a DK, legalább mindenki tudja, hogy az összefogásból már csak két dolog hiányzik: a józan ész és a gerinc. Végezetül, a hamarosan kezdődő Európa-bajnokság tekintetében szeretnék sok sikert és tisztes helytállást kívánni a magyar válogatottunknak, és biztosítani őket, hogy az egész ország már most büszke rájuk, és tizenkettedik emberként egy szívvel és lélekkel mindenki ott áll majd mögöttük, és hangosan fogja kiabálni, hogy „Hajrá, magyarok!” Köszönöm, hogy meghallgattak. [[Taps a kormánypártok soraiban.]]"
8,u2020-06-15-7,Fidesz-KDNP,0.80419921875,2020-06-15,0.025126351043581963,"Elnök úr, köszönöm a szót. Tisztelt Miniszter Úr! Köszönjük napirend előtti felszólalását, amelyben foglalt tényekkel és helyzetértékeléssel, továbbá az abból levont következtetéseivel mi, kereszténydemokraták egyetértünk. Sőt, nemcsak egyetértünk, hanem kifejezetten támogatjuk is az ez irányban megvalósított kormányzati politikát. Úgy látjuk, hogy a következő másfél évben a korábbinál is szorosabb összefüggés lesz a gazdaság állapota és a kormányzati teljesítmény között, ezért különösen fontos a jövő évre is átnyúló pandémiás gazdaságvédelmi akcióterv a járványügyi készültség fenntartásával. Fontos, hogy a magyar gazdaság stabil maradjon úgy, hogy a hangsúly a családok védelmén, a gazdaság újraindításán, továbbá az ország biztonságán legyen. Ehhez eurómilliárdos nagyságrendben újabb forrásokat allokálnia kell a magyar gazdaságnak. Nemcsak itthon, de külföldön is erre a megoldás az MFF. De vannak olyan európai uniós országok, különösen déli tagállamok, amelyek a pandémiás időszak alatt annyira túlköltekeztek, no nem a beruházásokkal, hanem a közvetlen kifizetésekkel, hogy a Bizottság 2021. január 1-jétől megnyíló kerete az úgynevezett MFF a koronavírus-járvány okozta gazdasági válság leküzdése szempontjából már túl késői megoldást jelentene számukra, mert még csak 2020 júniusát írjuk, és a büdzséjük szinte kiürült. Az újabb tagállami hitelfelvétel több tíz milliárdos euró nagyságrendben pedig az eladósodottságuk okán már csak kamatozással lenne lehetséges, és nem prompt, hanem talán csak valamikor a téli időszakra történő folyósítással. [[13.30]] A déli államok ezen problémáikat felvetették a Bizottság előtt, amely erre válaszul a 2020. május 27-ei javaslatában azt a választ adta, hogy létre kell hozni az úgynevezett Next Generation EU helyreállítási csomagot, amelynek javasolt kerete 750 milliárd euró, amelyből a tagállamok 500 milliárd eurót vissza nem térítendő támogatás, 250 milliárdot pedig hitel formájában kapnának, illetve állna rendelkezésre. A kérdés csak az, hogy miképpen változtatja meg az Európai Uniót az, hogy most nem külön-külön a tagállamok vesznek fel hiteleket saját fedezetre, saját tagállami visszafizetésre, hanem maga az Unió vesz fel hitelt közös felelősségvállalással, közös visszafizetésre. Tisztelt hölgyeim és uraim, tisztelt miniszter úr, ilyen még nem volt. Miniszter Úr! Ezen fortélyos bizottsági javaslat közben a Brüsszel-Strasbourg-Soros-féle triumvirátus, a nyugati liberális média és a hasonszőrű NGO-k kettős mércét alkalmazva újabb rágalomhadjáratot indítottak hazánkkal szemben, pedig jó lenne, ha végre már bocsánatot kérnének Magyarországtól számtalan fake newsuk okán. De még most sem most sem! mea culpáznak. Hiába jelentette be a magyar kormány, hogy 2020. június 20-ára a különleges felhatalmazásnak és a veszélyhelyzetnek is vége szakad, ez nem hatotta meg a rágalmazóinkat. A globalista politikai lobbi tovább nyomul ellenünk, még süllyedő hajójuk közepette is erre fókuszálnak, nem a túlélésre, ezzel nagy hibát követve el. Miniszter Úr! A koronavírus-járvány időszakához képest most újra jelentős növekedés tapasztalható a migránsok számában. A pandémia idején bebizonyosodott, hogy ha van politikai akarat, akkor a határ igenis lezárható, bebizonyosodott az is, ha van politikai akarat, akkor az Európai Unió külső határai megvédhetők, az illegális migráció pedig megfékezhető. Most azt látjuk, hogy Nyugat-Európában erre újra nincs politikai akarat, ez pedig azt jelenti, hogy nekünk, magyaroknak az illegális migrációval hosszú távon számolnunk kell. Ezeknek az embereknek a célja nem az, hogy hazánkban menekültstátuszt kapjanak, hanem az, hogy rajtunk keresztül eljussanak Nyugat-Európába. Nincs szó valódi politikai menedékkérelmi hullámról, hiszen Görögországban és Szerbiában sem üldöznek egyetlen bevándorlót sem. Mi ez, ha nem nyílt támadás velünk szemben, velünk, magyarokkal szemben, de egyben az őshonos európai népekkel és nemzetekkel szemben? Mi ez, ha nem nyílt támadás az Európa gyökerét képező keresztény civilizációval szemben? Miniszter Úr! Mi a saját kultúránk szabályai [[Az elnök csenget.]] és értékei szerint akarunk élni. Köszönöm megtisztelő figyelmét. [[Taps a kormánypártok soraiban.]]"
8,u2021-09-27-71,Fidesz-KDNP,0.74658203125,2021-09-27,0.21049124002456665,"Köszönöm a szót, elnök úr. Tisztelt Ház! Tisztelt Államtitkár Úr! 2020 elején kitört a koronavírus-világjárvány. A helyzetre a magyar kormány példásan reagált, megszervezte a járvány elleni védekezést, erőforrásokat csoportosított át, és minden anyagi és tárgyi feltételt biztosított. A nehéz időben a Magyarországon dolgozó orvosok, szakápolók, egészségügyi dolgozók emberfeletti teljesítményt nyújtottak, amiért köszönet illeti őket. Köszönetet kell mondani a magyar lakosságnak is, mert betartották a kormány által hozott veszélyhelyzeti szabályokat, hiszen csak így tudjuk és így tudtuk megvédeni a járvány súlyos következményeitől a különösen veszélyeztetett időskorúakat. Mára világossá vált, hogy az oltás az egyedüli megoldás, így ezúton is arra kérek mindenkit, hogy aki még nem tette, oltassa be magát. Tisztelt Államtitkár Úr! Nem mindegy azonban, hogy Magyarország gazdasági helyzete milyen volt a járvány beindulása előtt. A koronavírus-válságot megelőző időszak adatai alapján a magyar volt az egyik legdinamikusabban növekvő gazdaság egész Európában. A kormány 2010 óta évről évre növekvő összeggel támogatja a fiatalok életkezdését, otthonteremtését, a családalapítást. A Fidesz-KDNP eddigi kormányzása alatt közel háromszorosára emelkedett a családok támogatása, amely arányaiban egész Európában az egyik legmagasabb. A családbarát kormányzás hozzájárult ahhoz, hogy 2019-ben Magyarország érje el a negyedik legnagyobb gazdasági növekedést az Európai Unión belül. Tisztelt Államtitkár Úr! A kormány a járványügyi intézkedések bevezetésekor azt is azonnal világossá tette, hogy az emberéletek megvédése mellett alapvető prioritás a gazdaság védelme, illetve újraindítása. A gazdaságvédelmi és -újraindítási akciótervek, a modern Magyarország történetének legnagyobb gazdasági programjainak hatásai már láthatóak. Már tavaly decemberben ugyanannyian dolgoztak, mint a járvány előtt, a gazdaság még annál is dinamikusabban bővült, mint amire a szakértők számítottak. A II. negyedévben a magyar gazdaság teljesítménye 2,7 százalékkal múlta felül az I. negyedévest. A GDP 17,9 százalékkal magasabb, mint egy évvel ezelőtt, amikor a koronavírus-válság első sokkja óriási leállásokat eredményezett. Ennek köszönhetően növekedett az önkormányzatok mozgástere is, és talán ennek is köszönhető, hogy Érd város polgármestere két bölcsőde megépítéséhez szükséges állami támogatásról tudott lemondani. A fentiek alapján kérdezem tehát a tisztelt államtitkár urat, milyen kormányzati intézkedések eredménye a kiemelkedő gazdasági növekedés. Köszönöm megtisztelő válaszát. [[Taps a kormánypártok soraiban.]]"
8,u2020-12-14-166,Fidesz-KDNP,-0.98681640625,2020-12-14,0.00923809502273798,"Tisztelt Elnök Úr! Tisztelt Államtitkár Úr! Tisztelt Ház! A hazai baloldal európai parlamenti képviselői az elmúlt években folyamatosan azon dolgoztak, hogy minél nehezebb helyzetbe hozzák Magyarországot. Brüsszelben sokszor azt is követelték, hogy az Unió vegye el a magyar embereknek járó uniós forrásokat, sőt azt is szorgalmazták, hogy büntetést is kiszabjanak hazánkra. Emlékszünk, sikertelenül próbálták megakadályozni azt, hogy a Bizottságban Magyarország kapja az egyik legbefolyásosabb tárcát, a bővítési tárcát, idén tavasszal pedig, amikor az ország a koronavírus első hullámával küzdött, azt hazudták mindenkinek, hogy a magyar parlament bezárt, és nem működik. Az elmúlt hetekben pedig minden korábbinál erőteljesebb támadást intéztek a magyar emberek ellen, de ezúttal is elbuktak. Magyarország győzött. Amióta csak kikerült az Európai Parlamentbe, a Magyarország elleni kampányoknak Gyurcsány Ferenc felesége, Dobrev Klára a vezéralakja. Az elmúlt hetekben a Facebookon indított lejárató kampányt Magyarország ellen, ahol álhírekkel támadja a járvány elleni védekezést, és azokat az egészségügyi dolgozókat is, akik hősiesen küzdenek a magyar emberek megmentése érdekében. Tisztelt Ház! Érdekes megnézni, hogy honnan érkezik a pénz erre a Magyarország elleni kampányra. Kisebb részben persze a családi cégből, a DK-ból, nagyobb részben azonban egyenesen Brüsszelből. Igen, a facebookos hirdetéseket kétharmadrészben külföldről finanszírozzák. Nem kevés pénzről van szó! Gyurcsányné a múlt héten átlagosan napi 1 millió forintot költött a hazugságkampányra. Lejárató kampányát, hirdetéseit a bevándorláspárti erők finanszírozzák. Nem ez az első alkalom, hogy Gyurcsány Ferenc és felesége szövetséget köt a Soros-hálózattal, és velük együtt támad saját hazájára. Dobrev Klára korábban azt is támadta, hogy az EU pénzt adjon Magyarországnak a határvédelemre, mert ő és a baloldal beengedné a bevándorlókat. Tisztelt Államtitkár Úr! Sajnos nincs olyan nemzetközi támadás hazánk ellen, amely mögé a hazai baloldal ne állna be örömmel. Mit lehet tenni a baloldal Magyarország ellen folytatott rágalomkampánya [[Az elnök a csengő megkocogtatásával jelzi az időkeret lejártát.]] ellen? Köszönöm szépen. [[Taps a kormánypártok padsoraiból.]]"
8,u2021-03-01-123,Fidesz-KDNP,-0.99609375,2021-03-01,0.09904070943593979,"Köszönöm szépen a szót. Tisztelt Képviselő Úr! Tisztelt Ház! Úgy látszik, felültek önök a Gyurcsány-házaspár által indított hazugságvonatra, de ha önök itt Magyarországon senkinek nem hisznek, sem a magyar gyógyszerhatóságnak, sem a magyar tisztiorvosnak, sem senkinek, sőt annak a háziorvosnak hisznek ezek szerint, aki azt mondja, hogy jobb a betegség, mint az oltás, akkor talán hisznek az Európai Bizottság jelenlegi és előző elnökének.Mit mondtak ők arról a beszerzésről, amire ön azt mondta, hogy hibátlan, és Magyarországnak csak erre kellett volna alapoznia azt, hogy hogyan oltja be a magyar embereket? Nézzük, mit mondott az, akit ön vakon követne, tisztelt képviselő úr! Von der Leyen asszony azt mondta: „Az Európai Unió valamelyest késlekedett az oltóanyagok engedélyeztetésének folyamatában, túl optimista volt a tömeggyártást illetően. Talán túl magabiztosak voltunk abban is, hogy amit megrendeltünk, azt valóban időben leszállítják.” Magyarul, elismerte, hogy a Bizottságnak papíron és szerződésben van vakcinája, csak ténylegesen nincs. És ha a Bizottságnak nincs, a tagállamoknak sincs és Magyarországnak sincs. Na, de ez még mind semmi ahhoz képest, amit elődje, Jean-Claude Juncker mondott. Korábban még Orbán Viktornak sem idézett ilyen éles kritikát, mint amit a mostani vakcinabeszerzésről mondott, tisztelt képviselő úr, amire ön azt mondta, hogy hibátlan vakcinabeszerzés. Azt mondta Jean-Claude Juncker: „Nagyon lassú folyamat volt, azt gondolom, és nem a legteljesebb átláthatóság mellett zajlott.” Majd azt mondta: „Nincs elég, nem elég gyorsan jön, és teljességében átláthatatlan, hogy mi, hogyan és mennyiért érkezik az Európai Unióba.” Erre mondja ön azt, hogy teljes mértékben jó. Mennyi vakcinát kötött le Magyarország az európai közös védekezés során? 14 millió 187 ezer ember beoltására alkalmas vakcinamennyiséget kötöttünk le. Ez jóval több, mint amennyire egy tízmilliós országnak szüksége lehet. De azt láttuk, hogy nem jön időben, s ezért emellé még lekötöttünk 3,5 millió ember beoltására alkalmas orosz és kínai vakcinát, mert azt láttuk, hogy ez nemcsak papíron van meg, hanem ténylegesen is megjön akár repülővel, akár teherautóval, és ez itt van, és azzal ma a magyar embereket oltják. Ha azt tettük volna, amit ön követel, ma már sok ezer, tízezer vagy százezer emberrel kevesebbnek lenne meg a védettsége és a védőoltása. [[Taps a kormánypártok soraiban.]]"
8,u2021-11-29-17,Fidesz-KDNP,-1.0,2021-11-29,0.014293613843619823,"Köszönöm szépen a szót, elnök úr. Tisztelt Frakcióvezető Úr! Tisztelt Ház! Több millió ember szisszen fel akkor, amikor a kardlapozó, szemkilövető baloldal [[Z. Kárpát Dániel: Páncélautós Fidesz.]] a jogállamiságért aggódik itt a parlamentben. Tisztelt Képviselő Úr! 15 évvel ezelőtt kellett volna a magyar jogállamiságért aggódni, amikor példa nélküli erőszak volt Magyarországon; amikor oroszul beszélő embereket engedtek önök be a magyar titkosszolgálatokhoz. Na, akkor valóban volt probléma a magyar jogállamisággal. Ekkor vezették önök az országot. Amit önök az elmúlt napokban tesznek, és most is itt a parlamentben láthatóan szépen, robotikusan begyakorolt beszédeikben tesznek egymás után egyen-ketten-hárman, az egy rendkívül izzadságszagú és erőltetett kísérlet arra, hogy valamilyen ügyet generáljanak Kövér László házelnök úrnak azokból a mondataiból, amely mondatait egyébként hallhatták önök nyilvánosan is, hiszen sohasem mondta azt, hogy másként gondolkozna a jobb- meg a baloldalról, mint ahogy tette ezt ebben a beszélgetésben, nem más a véleménye Kövér Lászlónak sem zárt ajtók mögött, sem a legszélesebb fórum előtt. Szerintem semmifajta újdonságot nem hallhatunk abban, hogy van a magyar politikai osztálynak az egyik része, amelyik egy önrendelkező, öntudatos nemzetben gondolkozik szó szerint idézem , ilyenben hisz, ilyenért dolgozik. Ez önöknek botrány, önöknek felháborító dolog, hogy egy kormány szuverénül gondolkozik. Önök azon döbbennek meg most itt a parlamentben félrebillentett fejjel, és könnyeket elmorzsolva a szemük sarkában, hogy Gyurcsány Ferenctől idézzek, amikor ő hasonló jeleneteket próbált rendezni a magyar politikában , önök azon háborodnak föl, hogy egy magyar kormány szuverénül gondolkozik, nem pedig a politika másik része tehát nem emberekről beszélt itt házelnök úr , politikusok, akik az önfeladó állam és önmarcangoló nemzet politikai hagyományainak jegyében cselekednek. Ez az, amin önök felháborodnak, tisztelt képviselő úr. Azon nem háborodnak föl, hogy egyébként az emberek valóban millióit az önök miniszterelnök-jelöltje sötétben tartott, trágyával etetett gombákhoz hasonlítja, és így beszél emberek millióiról. Önök azon háborodnak fel, hogy a házelnök kimondja, hogy vannak olyanok, akik egy szuverén országban gondolkoznak, és vannak, akik a szuverenitás feladásában gondolkoznak, ami egyébként Európa sok országában így van. Ha ön megnézi az európai politikát, ott is vannak szuverenisták és vannak egyszerűen fogalmazva globalisták, akik azt mondják, hogy nem nekünk kell a saját országunk jövőjéről dönteni. És beszél ön, tisztelt képviselő úr, erről. Azért hadd idézzek itt egy olyan mondatot öntől, ami elég nagy kockázatot hordozott nagyon sok, a vírustól aggódó ember számára, amikor ön azt mondta: a kínai vakcina teljesen vizsgálat nélküli és szakemberek által meg nem erősített hatékonyságú oltóanyag. Majd most egy nemzetközi orvosi lapban közzétett cikk szerint ez igenis hatékony és emberek ezreit a haláltól és tízezreit a betegség súlyos következményeitől megmentő oltóanyag. Szerintem, tisztelt képviselő úr, amit ön mondott, az igenis botrányos. És nemcsak egy idézetet tudnánk mondani, hanem sok más képviselőtől is tudnánk. Amit önök mondtak, na, az a magyar emberek számára óriási veszélyt hordozott, amikor önök a vakcinák és az oltás ellen beszéltek, tisztelt képviselő úr, mert azt mondták, hogy ne magunk hozzunk döntést arról, hogy a magyar embereket három vagy öt vakcinával oltjuk be, hanem döntsenek mások helyettünk arról, hogy a magyar embereket gyorsabban oltjuk be vagy lassabban oltjuk be, és ha más olyan döntést hoz, hogy a magyar embereket lassabban oltsuk be, akkor ezt fogadjuk el, és ne próbáljunk tenni annak érdekében, hogy mint ahogy ez a nemzetközi orvosi szaklapban publikált kutatás is kimutatta, körülbelül 9500 magyar ember életét lehetett azzal megmenteni, hogy időben oltottunk, gyorsabban oltottunk az első oltásnál is és a második oltásnál is. És ez nincs másként most sem, hiszen a harmadik oltásnál is gyorsaságban az egész Európai Uniót magunk mögött tudhatjuk, a magyar emberek nagyobb biztonságban vannak, ha a harmadik oltást nézem, mint más európai országokban, hiszen mi elsőként nyitottuk meg a harmadik oltás lehetőségét még a nyár folyamán, augusztusban, és ezeket azóta is beadjuk. És óriási siker az oltási akcióhét is, képviselő úr. A szuverenitási kockázat az, amit önök tesznek, hogy az IMF-et behívták Magyarországra, hogy az IMF döntsön a magyar emberek jövőjéről; hogy önök tényleg képesek egy Városházát eladni! Ha önök kormányon lennének, ez azt jelenti, hogy önök a Parlamentet adnák el, mert akkor ez a képviselők munkahelye. Most önök a Városházán vannak benn, ezért a Városháza eladásáról tárgyalnak, amikor az IMF volt itt, elzálogosították a Parlament épületét is mint a nemzeti vagyon részét. [[13.50]] Reméljük, azért sosem jutunk el odáig, hogy erről egy kormány valóban gondolkozzon vagy dönthessen. Tisztelt Képviselő Úr! Az, amit önök tesznek a járványkezelés kapcsán, hogy az önök szakpolitikusa azt mondja, azt képes mondani egészségügyi végzettségű, baloldali egészségügyi szakpolitikusként, hogy egyes oltások nagyobb kockázatot jelentenek, mint a betegséget elkapni és így a járvány áldozatává válni akár betegként, akár ne adj’ isten, még súlyosabb következményekkel, na, ez botrányos, tisztelt képviselő úr! Ez vállalhatatlan minden demokratikus és minden jóérzésű ember számára. [[Az elnök a csengő megkocogtatásával jelzi az időkeret leteltét.]] Az, hogy önöknek még mindig képviselőtársa az, aki egy álmentősre hivatkozva pedig a teljes egészségügyi rendszert megvádolta, az szintén botrány. Köszönöm szépen. [[Taps a kormánypártok soraiban.]]"
8,u2021-02-16-45,Opposition,0.383056640625,2021-02-16,0.01274403277784586,"Köszönöm szépen. Most már talán igen, hallható. Köszönöm szépen a szót, elnök úr. Tisztelt Országgyűlés! Elöljáróban szögezzük le: mindannyian bíztunk benne, hogy a 2021-es év tavaszi ülésszakán már nem lesz szükség arra, hogy egy újabb felhatalmazási törvényjavaslattal foglalkozzon az Országgyűlés. Mindannyian bíztunk benne, hogy ekkorra az élet visszazökken a rendes kerékvágásába, és a magyar családok újra úgy élhetnek, ahogy korábban, de nem így alakult. És hogy nem így alakult, abban a kormánynak is megvan a maga felelőssége.Egy évvel ezelőtt régen látott kihívással szembesültünk, amikor a koronavírus-járvány Magyarországon is megjelent. Egységre és együttműködésre lett volna szükség, de a miniszterelnök úgy döntött, hogy inkább a korlátlan idejű rendeleti kormányzást választja. Azonban az első hullám után, 2020 nyarára soha nem látott sokkot kellett átélnie a gazdaságnak, a vendéglátásnak, a turizmusnak, valamint több tízezer, munkahelyét elvesztő magyarnak. Ősszel továbbra is csak a népszerűségi mutatókat nézték. Hiába hoztak hatalmas áldozatot a magyar családok, a magyar gazdaság, önök az így nyert, értékes időt nem az egészségügy felkészítésére fordították, nem a védelmi vonalakat erősítették meg; a járvány túlzás nélkül elszabadult Magyarországon 2020 őszén, de a sorsdöntő hetek alatt nem tettek ellene semmit. „Az országnak működnie kell”, idézem szó szerint, ez volt a kifogásuk, miért nem lépnek az emberek védelme érdekében. A kórházak pillanatokon belül soha nem látott terhelés alá kerültek, a háziorvosok nem győzték az újabb és újabb fertőzésgyanús eseteket rögzíteni, a kontaktkutatás szintén mondjuk ki effektíve összeomlott. Joggal érezték az emberek, hogy magukra hagyta őket a kormány. Már november volt, mire észbe kaptak, és az Országgyűlés tárgyalni kezdte az újra bevezetett korlátozó intézkedések megerősítését. Az ellenzékük partner volt ebben, annak ellenére, hogy önök a tavaszi egység helyett a politikai haszonszerzést választották. A járványhelyzet súlya miatt egységes felhatalmazást kapott a kormány, kiemelve, hogy ezzel a felelősség is az övék. Ezt a felelősséget pedig, ahogy azt a miniszterelnök tegnap a Házban is megerősítette, vállalták állítólag. Ezért érdemes számot vetnünk most, a három hónap leteltével is a felelősség kérdésével és azzal is, hogy mire is használták ezt a felhatalmazást pontosan. Ami a felelősséget illeti, tisztelt képviselőtársaim, Orbán Viktor itt, a Parlament falai között szeptemberben, illetve egy rádióinterjúban szó szerint azt mondta, hogy a járványügyi védekezéssel kapcsolatban minden felelősség a kormányé és személy szerint az övé, a miniszterelnöké. Miután megkapta a teljes körű parlamenti felhatalmazást, itt decemberben, talán az egyik utolsó ülésnapon Gurmai Zita képviselőtársunk kérdésére válaszolva már kikérte magának, és azt mondta, hogy a járványügyi védekezéssel kapcsolatban a kormányt semmilyen felelősség nem terheli. Majd volt, amikor bele is ment ebbe a felelősséghárításba, és volt olyan nagy ívű és nagy nemzetvezető, országvezető politikus, hogy az operatív törzsre tolta rá ezt a felelősséget, holott pontosan tudjuk, még a veszélyhelyzetet kihirdető rendeletben is külön odafigyelt Orbán Viktor, hogy szó szerint írják bele: a miniszterelnök felel, és a miniszterelnök dönt minden kérdésben, mindenki más maximum javaslatot fogalmazhat meg neki. Érdemes megnézni, hogy mit tettek az elmúlt időszakban, és azt is érdemes megnézni, hogy valójában ebben a javaslatban mi szerepel, mert azt gondolom, hogy ez világosan megmutatja, hogy akár az ellenzék is miért áll máshogy ehhez a javaslathoz, mint a novemberi benyújtott törvényjavaslathoz. Ebben a javaslatban politikai elismerést várnak a magyar Országgyűléstől az elmúlt három hónap kormányzati intézkedéseikre ez van benne. Ezen túlmenően megismétlik és név szerint felsorolják azokat az intézkedéseket, amiknek semmi köze nem volt a vírusjárvány kezeléséhez. A pitiáner politikai játszmáik részeként hozták meg ezeket a kormányrendeleteket, annyira alantasan és nemcsak az önkormányzatok megsarcolásáról beszélek, hanem járványügyi védekezés címen odáig süllyedtek , hogy a Színház- és Filmművészeti Egyetem hallgatói fél évének megsemmisítését is ezen egyik rendelettel hozták meg, amit egyébként tartalmaz a törvényjavaslat a felsorolásban, csak azért, mert ezek a fiatalok nem hagyták szó nélkül, hogy őket vagy az ő egyetemüket a kormány 100, lassan talán 150 év után beszántsa. [[Nacsa Lőrinc: Nem igaz!]] Ami az önkormányzatokat illeti, tökéletesen látszik, hogy még egyszer mondom egyszerűen pitiáner, alantas pártpolitikai játszmát játszanak a vírusjárvány elleni védekezést felhasználva vagy azzal visszaélve. És hogy mennyire álságos, amit csinálnak, tisztelt képviselőtársaim, egy példát ragadok most csak ki, hiszen nagyon sokszor elmondtuk, hogy milyen intézkedések sújtják az önkormányzatokat a kormány jóvoltából, de azért az nem semmi, hogy önök rendeletben megtiltják az önkormányzatoknak bármilyen díjuk, bevételük emelését, miközben a magyar kormány rá egy héttel megemeli a magyar kormány bevételét képező útdíjakat és egyéb más díjakat, postai szolgáltatásokat. Hát, ez teszi napnál világosabbá, hogy hazudnak, és politizálnak! Az hogyan van, hogy a kormánynak jár a nagyobb útdíj az infláció emelésével, az hogyan van, hogy egy önkormányzatnak ezt megtiltják?! Egészen elképesztő, arcátlan és álságos, és ez a szabály is természetesen részét képezi ennek a törvényjavaslatnak, ami természetesen teljesen elfogadhatatlan. És bele sem gondolnak, hogy ez nemcsak Budapestnek meg a megyei jogú városoknak okoz gondot. Gondoljanak már bele azokba a kistelepülésekbe, állítólag önöknek olyan fontos magyar vidék helyzetébe, ahol például nincs más bevétel, mint mondjuk, a súlyadó, mert még iparűzési adó sincs abban a faluban vagy esetleg egy-két ilyen díj alapján lévő bevétel! Nekik nincs hová nyúlniuk, ők egyszerűen néznek ki a fejükből, és nem tudják, hogy mi fog velük történni, és ne mondják nekem, főleg, ha van önök között a teremben egyéni képviselő, hogy nem jelezte önöknek kistelepülési polgármester, hogy tarthatatlan az ő állapotuk is! Aztán itt vannak, amit megtettek: a korlátozások. Igen, novemberben hoztak egy döntést, amit azóta egyébként sem szakmai, sem másmilyen okokból egyelőre felülvizsgálni nem voltak hajlandóak, de ezek a korlátozások legalább hogy mondjam? összhangban vannak azzal, amire a felhatalmazás szólt, hogy a vírusjárvány megfékezése érdekében a kormánynak bizonyos radikálisabb intézkedéseket is meg kell tenni. Az egy más kérdés, hogy három hónap után lehet, hogy érdemes lett volna ezeket valamilyen módon felülvizsgálni. Az egészségügyi béremeléssel szoktak jönni tisztelt képviselőtársaim sokat, hogy azt milyen jól intézték. Csak lássuk már be, hogy annak semmi köze nem volt ehhez a felhatalmazási törvényhez! Ezt itt a parlamentben fogadtuk el, egyébként teszem hozzá: az ellenzéki képviselők szavazatával együtt. Tehát ehhez ilyen rendkívüli felhatalmazásra nem volt szükségük, nincs is benne ebben a törvényjavaslatban. Három hónap alatt nem sikerült kifizetniük Európa legfukarabb, legkisebb bértámogatását legalább azoknak a magyar kis- és középvállalkozásoknak, akiknek hatóságilag tilos tevékenykedniük, tehát ha akarnak, sem tudnak mást csinálni, mint szépen csöndben tönkremenni. Önök, a miniszterelnök no-vemberben itt azt ígérte, hogy decemberre minden pénzt megkapnak, és múlt héten kénytelen volt Gulyás Gergely a kormányinfón bevallani, hogy most gyorsan intézkedtek, és egy hét alatt kifizették azt, amit három hónap alatt nem sikerült. Csak azt nem értik meg, hogy ez alatt a három hónap alatt emberek tömegei kerültek utcára, és cégek tömegei mentek közben tönkre, amíg önök ültek a babérjaikon, és nyilván azzal foglalkoztak, hogy hogyan lehet állami, százmilliárdos vagyonokat magánalapítványokba átjátszani, mert szemlátomást arra aztán volt idejük. [[11.20]] Ha az egészségügyi részt nézzük, az a cirkusz, az a követhetetlen játék, amit például az oltási tervvel kapcsolatban december óta csinálnak, valami egészen elképesztő. Tehát azt az oltási tervet, amit minden normális ország és korábban Magyarország is képes volt egy egységes dokumentumban nyilvánosan bemutatni, hogy kivel mikor, mi fog történni ebben a helyzetben, a mai napig nem voltak képesek megcsinálni vagy legalábbis nyilvánosságra hozni, és az a sorrend pedig, amit önök elfogadtak, és egy ilyen féloldalas valamilyen dokumentumszerűség, az meg ezer sebből vérzik. Ezer sebből vérzik, mert például nem derül ki belőle, hogy önök komolyan gondoljáke azt, hogy a pedagógusokat, a kiskereskedelemben dolgozókat, a tömegközlekedésben dolgozókat, akiknek az a dolguk nap mint nap, hogy emberek tömegeivel találkozzanak, az a munkájuk, azokat nem sorolják valahova előrébb. Én nem hiszem el, hogy maguk ezt komolyan gondolják, de ebben az oltási sorrendben sehol nincsenek nevesítve, hogy a pedagógusok, még egyszer mondom, a tömegközlekedésben, kiskereskedelemben dolgozók valamilyen módon, egyébként akár a rendőrökkel vagy a katonákkal egy sorban nem szerepelhetnének, és nem kéne már régen látnunk, hogy velük egyébként mi lesz. Egy oltási terv természetesen arra is jó lenne ha valamilyen épkézláb dokumentum lenne , hogy az emberek nagyjából kiszámíthatóan lássák, hogy mi fog velük történni, még akkor is, ha egyébként az a válasz, hogy te majd csak két hónap múlva fogod megkapni. Na, erre nem jó, de azt látjuk, hogy hiába van bármi leírva, ha a miniszterelnök egyet gondol, és úgy gondolja, hogy például az élsportolóknak vagy épp a focistáknak előbb kell kapni oltást, akkor azt egy kézmozdulattal elintézni, mert a dokumentumban ők sem szerepelnek, teszem hozzá. Most azért érdekes, hogy akkor ennek milyen jogi kötőereje van. Nézzük a gazdaságot! Ma jött ki a szám, mínusz 5,1 százalék az éves GDP-zuhanás, ami egyébként a rendszerváltás óta eltelt időszak harmadik legrosszabb adata. De pontosan tudják és ezért késlekedtek ősszel , hogy a második negyedévben mínusz 13 százalék körül volt a zuhanás, amitől maga a kormány is megrettent. 5500 milliárd az államadósság, 82 százalék. Tisztelt Képviselőtársaim! Tegnap Orbán Viktor itt azt mondta, hogy hát, az úgy relatíve jó, hát, a többieknek sokkal rosszabb mondja Orbán Viktor? Az az Orbán Viktor, aki nemzethalált vizionált 2010-ben az ugyanekkora, 82 vagy 83 százalékos államadósságnál? Az a Fidesz, akinek talán akkor frakcióvezetője, Kósa Lajos örömmámorában, hogy máshogy ne fogalmazzak, itt, a Kossuth téren kiabált, hogy lassan Görögország sorsára jutunk, és bedöntötte a forintot, tönkretéve még jobban egyébként a devizahitelesek százezreit ebben az országban? Az a Fidesz mondja azt, hogy a 83 százalékkal minden rendben van?! Képviselőtársaim egészen elképesztően cinikusak ebben a kérdésben, és akkor erre meredekebbet most még hadd ne mondjak; hogy 300 milliárd forintért vesznek lélegeztetőgépeket, és az elmúlt három hónapban sem kaptunk rá választ, hogy ezek hol vannak, mi van velük, sikerülte legalább az államháztartásnak okozott károkat csökkenteni, ebből bármit eladni vagy felhasználni? Egyáltalán használhatóke ezek a készülékek bármire?! Tisztelt Képviselőtársaim! Módosító javaslatokat adtunk be, mert azt gondoljuk, hogy ha tényleg az lenne a cél, mint ősszel, akkor ugyanolyan javaslatot hoztak volna be, mint ősszel. Az nem volt több mint egy A/4-es oldal. Ha azokat az intézkedéseket kivennék belőle, amiket most szóvá tettem, akkor még meg is lehetne fontolni, hogy ezt az ember megszavazza. De ugye, nem gondolják, hogy az aljas politikai játszmáik felsorolását mi majd a szavazatunkkal politikailag megerősítjük? Ez teljesen nonszensz. Vejkey képviselőtársam, itt írtam magamnak, azt mondta, hogy ugyanaz a javaslat, mint novemberben volt. Hát, egyáltalán nem az, sem szövegszerűen, sem máshogy. Ami a vakcinákat illeti, tisztelt képviselőtársaim: az önök felelőssége az, amilyen kommunikációt ebben folytattak, meg amilyen tevékenységet konkrétan végeznek. Teljes nemzeti konszenzus van, szerintem ebben a parlamentben nincs olyan párt, aki ne azt mondaná, hogy az oltások fontosak, be kell oltani az embereket. [[Nacsa Lőrinc felé:]] Nem! Hiába mutogat képviselőtársam, mindenki ezt mondja. És azt is mondjuk, hogy az emberek védelme érdekében akkor vagyunk biztosak, ha ezeknek az egészségügyi vonzatában nincs kockázat. Mi ennek a garanciáját abban látjuk, hogy az Európai Unió jóváhagyása mellett lévő vakcinákat használjuk, vagy legalábbis mi MSZP-sként azt mondjuk, és azt is kérjük mindenkitől, hogy mielőtt beoltatja magát, konzultáljon a háziorvosával, és azt adassa be magának, amit a háziorvosa itt, Magyarországon javasol. De az, hogy itt kínai, orosz meg most már indiai vakcinákról a miniszterelnök pénteki rádióinterjújában úgy beszél, hogy annak se előzménye, se alapja nincsen, majd csodálkoznak rajta, hogy az embereket bizonytalanságba sodorja, és az emberek kételkednek abban az életükről, a testi épségükről, az egészségükről van szó! Ez nem egy politikai nagygyűlés, ahol nagyokat kell mondani. Pontosan önök veszélyeztetik ezzel, még akkor is, ha esetleg később kiderül ezekről a vakcinákról, hogy egyébként rendben vannak, jelen pillanatban ilyen papírjuk még Európában nincs. Végezetül, tisztelt képviselőtársaim, szóba került, hogy a hitelmoratórium milyen jó dolog, mi is támogattuk. De ugye, tisztában vannak önök azzal, hogy a magyar emberek döntő többségének fogalma nincsen arról, hogy ez az intézmény mi; hogy a devizahitel-válsághoz hasonlóan családok tömegei fognak úgy eladósodni, hogy nem tudják, hogy ez megtörténik, mert nincsenek tájékoztatva; hogy nem tudják, hogy a hitelkártyájukra vissza nem fizetett összeg egyébként majdnem 40 százalékkal ketyeg addig is, amíg a moratórium tart. Hogy hány ilyen polgár fog önökhöz fordulni a következő hetekben, hónapokban, azt meg fogják látni. Itt kéne a kormánynak egy tisztességes kommunikációt folytatnia az emberekkel, mielőtt újabb óriási eladósodás nem lesz. Az oligarchákat viszont tudták tömni, százmilliárdokat ki tudtak hordani magánalapítványokba. Ez így, tisztelt képviselőtársaim, nem válságkezelés, hanem a válság elmélyítése, ehhez meg politikai hozzájárulást felelős politikai erő nem kell hogy adjon. Köszönöm, hogy meghallgattak."
8,u2019-11-11-5,Opposition,-0.09039306640625,2019-11-11,0.036594074219465256,"Köszönöm szépen. Tisztelt Elnök Úr! Államtitkár Úr! Kedves Képviselőtársaim! Mivel a Fidesz-kormány és frakciója szinte kizárólag csak férfiakból áll, így november közepén felteszem önöknek a kérdést: nem félnek-e? A november ugyanis a férfiegészség hónapja, és ez jó alkalmat ad arra, hogy a Movember mozgalom felhívásához csatlakozva beszéljünk a férfiakat érintő daganatos megbetegedésekről, ezen belül is a prosztatarákról, amely a férfiak körében a második leggyakoribb rosszindulatú rákos betegség. Prosztatarákot mintegy 4500 férfinél diagnosztizálnak és 1300 férfi halálát okozza évente, vagyis ez egy olyan fenyegetés, amivel önöknek, a férfiközpontú Fidesznek is számolnia kell illetve kellene. Mert az a helyzet, hogy önök valószínűleg elmennek akár a fizetős szűrésekre is, mert féltik az életüket, de ugyanezt az esélyt az egyszerű, hétköznapi emberek számára már nem adják meg. Általában véve elmondható, hogy a Fidesz-kormány még azokat a szűrővizsgálatokat sem teszi elérhetővé, amelyeket az Európai Unió kifizet. Tavaly például megígérték, hogy elindítják a vastagbélszűrési programot, de ez elmaradt [[Dr. Rétvári Bence: El is indítottuk! Dehogy maradt el!]] , emiatt felmerült a veszélye, hogy vissza kell fizetni az Európai Uniónak 6 milliárd forint támogatást. Ebből is látszik, hogy a Fideszt nem érdekli a magyar emberek élete, a Fideszt nem érdekli a magyar emberek egészsége. Ezt láthattuk az elmúlt kilenc évben, amikor a Fidesz padlóra küldte a magyar egészségügyet. Sok szűrővizsgálat ugyanis csak a háziorvosok beutalójával lehetséges, ingyenes, viszont nincsen elég háziorvos. A legfrissebb adatok szerint 406 tartósan betöltetlen háziorvosi körzet van ma Magyarországon. Ezek a területek egyszerűen kimaradnak a szűrésekből, hiszen ha nincsen háziorvos, nincs, aki intézkedhetne a vizsgálatok elvégzéséről. Ahol pedig mégis van háziorvos, ott azért nehéz a szűrővizsgálatok elindítása, mert a Fidesz annyi adminisztratív terhet tesz az orvosokra, a túlterhelt orvosok vállára, hogy a megelőzésre már gyakorlatilag alig marad idő. Magyarul a Fidesz-kormány miatt egy háziorvosnak egyszerűen nincs kapacitása arra, hogy a szűrővizsgálatok elvégzése érdekében intézkedni tudjon. És akkor ehhez vegyük még hozzá azt is, hogy a Fidesz-kormány egy harmincadik évében járó férfi beteg után a háziorvosoknak csak alig néhány száz forintot fizet havonta. Értik ezt? Önök egy beteg után a háziorvosoknak havonta csak száz forintot adnak? Ez botrányos! Mondjuk ki, a Fidesz-kormány az, amely ellehetetleníti a szűrővizsgálatokat! A szűrőbuszok azonban enyhíthetnének ezen a helyzeten, de a Fidesznek ezt sikerült elrontania, a szűrőbuszok szolgáltatása ugyanis nem elérhető bárki számára, mivel az csak a háziorvosi beutaló alapján ingyenes. És akkor a kör itt zárul, hisz vagy háziorvos nincs, vagy a háziorvosnak nincsen ideje arra, hogy a megelőzéssel és a szűrésre szóló beutalókkal foglalkozzon. Pedig ha egy szűrőbusz és annak személyzete már ott van egy településen, akkor nem az lenne a logikus, hogy minden ott lakó számára elérhetővé tegyék ezeket a vizsgálatokat? Mi értelme van annak, hogy önök nem biztosítják mindenki számára a szűrővizsgálat igénybevételének a lehetőségét? Hisz önöknek is tudniuk kell, hogy a prosztatarák esetében a korai felismerés életeket menthet. Egy szó, mint száz, a Fidesz-kormány sem a figyelemfelkeltés, sem pedig a megelőzés területén nem tesz eleget a prosztatarák korai felismeréséért. A Fidesz ezzel a hozzáállással évente rengeteg olyan férfit ítél halálra, akik megmenthetők lennének. Ezért határozottan arra kérem a kormányt, hogy azonnali hatállyal növeljék a prosztatarák megelőzésének hatékonyságát. Legyen a megelőzésre vonatkozó tájékoztatás! Legyen minden érintett számára elérhető a szűrés! Kérem, hogy a válaszukban ne visszafelé mutogassanak, mert a tartósan betöltetlen háziorvosi és fogorvosi körzetek 85 százaléka a Fidesz kormányzása alatt üresedett meg. Kilenc éve önök kormányoznak. Ez olyan tény, amit semmiképpen vagdalkozással nem tudnak lemosni. Köszönöm, hogy meghallgattak."
8,u2020-05-11-183,Opposition,-0.376220703125,2020-05-11,0.031072096899151802,"Köszönöm a szót, elnök úr. Tisztelt Képviselőtársaim! Tisztelt Miniszter Úr! Az egészségügyi veszélyhelyzetnek a gazdasági hatásait csökkentendő egy történelmi gazdaságmentő csomagot vár igazából az egész ország, és mindenki annak szurkol, hogy minél kevesebben veszítsék el a munkahelyüket, és halljuk nyilatkozni a magabiztos miniszterelnököt minden csatornán arról, hogy annyi munkahelyet fognak teremteni, ahányat a vírus elpusztít. Na de mennyit? Mennyi az annyi? Annyiféle adatot hallunk, amely igazság szerint a politikai, de már a gazdasági biztonságérzetünket is rontja, hiszen azt hallottuk Schanda államtitkár úrtól, hogy 163 ezer munkanélküli van, a Nemzeti Foglalkoztatási Szolgálat 281 ezer munkanélküliről beszél, az ITM-ből kiszivárgott források szerint 330 ezer munkanélküli van. Mennyi munkahelyet kell teremteni? Mennyivel fog nőni vagy csökkenni a GDP? Hiszen a gazdaságpolitika két nagyon fontos szereplője, ön és a jegybankelnök teljesen mást mond. A jegybankelnök még tegnap is, vasárnap is azt mondta, hogy 2-3 százalékos növekedés lesz, önök pedig azt mondják legfőképpen ön , hogy 3 százalékos csökkenés lesz. Ez a kettejük gondolkozása és prognózisa között a magyarok számára 2700 milliárd forintnyi különbséget jelent, és nem utolsósorban az Európai Bizottság szakapparátusa, amelyben ön, ma azt mondta, hogy nagyon megbízik, ők pedig 7 százalékos recessziót mondanak Magyarországra, így viszont ez a szám még nagyobb, ez majdnem 4500 milliárd forint, amiről beszél, mondjuk, a jegybankelnök és az Európai Bizottság. Miniszter úr, rendben van ez így, hogy ennyiféle adat jön ki? Rendben vane az úgy, hogy nem lehet tudni, hogy mire lehet számítani, mire kell felkészülni, és azt milyen eszközökkel kívánják kordában tartani? S nem utolsósorban: milyen növekedést vagy csökkenést, recessziót vár a következő időszakban? Ezek a kérdéseim. Köszönöm."
8,u2020-11-30-27,Opposition,-0.9033203125,2020-11-30,0.9899569153785706,"Köszönöm a szót. Tisztelt Képviselőtársaim! Az a kérdésem az itt ülő fideszes politikusokhoz immáron sokadszorra, hogy mit tesznek az emberek védelme érdekében, mert hogy nem ezzel foglalkoznak, az biztos. Egyetlen hónap alatt 3 ezer honfitársunk halt bele a koronavírus-fertőzésbe, 84 százalékkal több fertőzöttet ápolnak kórházban, 3-4 ezerről 6-7 ezerre nőtt a napi új fertőzöttek száma, miközben minden harmadik-negyedik elvégzett teszt pozitív lett. De a vírus nemcsak az életünket, egészségünket, hanem a megélhetést is veszélyezteti. Félmillió nyugdíjas nyomorog, százezreknek nincs munkahelye, folyamatos leépítések zajlanak, a családok nem tudják kifizetni a csekkeket, és 120 ezer kisadózó retteg a januártól. Nekik segíteni nem akarnak, de választójogi törvényt átírni, na, azt tudnak, a közpénz ellopását Alaptörvénybe foglalni, azt tudnak, a magyar embereket eladósítani, na, azt is tudják. Egyértelmű, hogy alkalmatlanok arra, hogy az embereket megvédjék a gyilkos vírustól, a mindennapi megélhetési gondoktól. Hiába mondtuk mi, hiába mondták a szakértők, nagy baj lesz, önök csak legyintettek. Itt az eredménye. Ez az önök munkakerülésének a következménye. De mit csinálnak a fideszes képviselők, politikusok járvány idején? Cirkuszt és színházat, kerül, amibe kerül. Végül is nem ők fizetik meg a számlát, hanem mi mindannyian. A Fidesz-rezsim egyik EP-képviselője, Deutsch Tamás a Gestapóhoz hasonlítja az Európai Uniót, a másik EP-képviselője erre lemond; a Fidesz-rezsim fő kultúrharcosa, Demeter Szilárd gázkamrázva nácizik, nem mellesleg neki is azonnal le kéne mondania; az állampárt egészségügyért felelős minisztere, Kásler Miklós elmondja, hogy a Fidesz-rezsim mindent jól csinál, a járvány terjedéséért az emberek a felelősek. A miniszterelnök pedig minden pénteken bemegy a rádióba, ott elmondja, hogy Soros, meg elmondja, hogy nagy a baj, és aztán széttárja a kezét, esetleg egy kicsit szomorkodik és aggódik az idei síszezon miatt, és felhívja az emberek figyelmét arra, hogy ne akarjanak most síelni menni. Egészen elképesztő! Tisztelt Képviselőtársaim! Ma, amikor a járványban tízpercenként meghal egy ember, nem a síelés a magyar emberek legnagyobb problémája. Vegyék már észre, hogy Magyarországot nem egy 90 éves öregember fenyegeti, hanem a gyilkos vírus. Abba kellene hagyni az árnyékbokszolást és a szájkaratét, kezdjenek el végre a valódi ellenség, a vírus és a megélhetési válság ellen harcolni! Tisztelt Képviselőtársaim! Mi lenne, ha most az egyszer a vírus ellen folytatnának szabadságharcot? Nem Brüsszelt állítanák meg, hanem a vírust, és nem óriásplakátokon, hanem az utcán, a kórházakban, az iskolákban, az idősotthonokban. Az embereknek a túléléshez biztosíték kell, nem ígéret. Vagy tényleg azt hiszik, hogy némi sorosozással, migránsozással meg a védőoltás bizonytalan ígérgetésével elrendeztek mindent? Cselekedni kellene. Legyen tömeges és ingyenes szűrés, érdemi kontaktkutatás, legyen százszázalékos táppénz a megfertőzötteknek, adjanak érdemi segítséget a megélhetéshez a családoknak, az időseknek, a vállalkozóknak, a munkanélkülieknek! Tisztelt Államtitkár Urak! Fideszes Képviselő Hölgyek, Urak! Önök vannak kormányon, önöknél van minden pénz, minden eszköz és minden döntési jogkör, de a felelősség is az önöké. Érdemes lenne önöknek is meghallgatniuk Ferenc pápa üzenetét, aki az adventi időszakot mások mellett a segítségnyújtás időszakának is nevezte. Térjenek hát észhez, és kezdjék el végre a védekezést és a segítségnyújtást, hogy legalább az év végi ünnepekből ne legyen tragédia. Közös jövőnkért, Magyarországért!"
8,u2021-03-01-135,Opposition,-0.94482421875,2021-03-01,0.3400461673736572,"Biz’ isten, hallgattam volna még miniszter urat, hátha mond valamit arról is, amit kérdeztem. Miniszter úr, miniszterelnök-helyettesként, bocsánat, egy egyenes mondata nincsen azzal kapcsolatban, hogy ezeknek az embereknek mi lesz a sorsa, sok százezer magyar honfitársunknak?! Hogy idejekorán lenne? Nincs idejekorán, miniszter úr, mert az oltás minimum fél évre az emberek életét meghatározza, nem véletlenül idegesek az emberek, és ezzel ártanak az oltás ügyének is. Három dolgot biztos tehetnek. Vegyék rá a keleti partnereiket, orosz és kínai partnereiket, hogy adják már be azt a nyamvadt engedélyt az európai uniós hatóságoknak [[Dr. Rétvári Bence: Milyen szabatosan fogalmaz!]] és ha tényleg megfelel a vakcina, akkor egy csapásra megoldódott ez a kérdés. A második, amit tehetnek, miniszter úr, az az, hogy tárgyalnak maguk is az uniós tagállamokkal és az Európai Unióval, hogy ne érje hátrány a magyar állampolgárokat azért, mert ilyen megoldást választott a magyar kormány. A harmadik, amit most megtehetnek, miniszter úr, hogy saját hatáskörben figyelembe veszik az oltáskor azt, hogy valaki külföldi munkavállalói engedéllyel, tanulási engedéllyel rendelkezik-e. [[Az elnök a csengő megkocogtatásával jelzi az időkeret leteltét.]] Ha a kort meg a betegséget figyelembe lehet venni, akkor ezt is, és akkor saját hatáskörben megelőztük ezt a problémát. Miniszter úr, ha itt százezrek elveszítik a munkájukat, azt önök is észre fogják venni. Köszönöm, hogy meghallgattak."
8,u2020-10-19-13,Opposition,-0.9677734375,2020-10-19,0.035487912595272064,"Köszönöm a szót, elnök úr. Tisztelt Képviselőtársaim! Elöljáróban hadd tegyem föl azt a kérdést az itt ülő kormánypárti képviselőknek és fideszes képviselőtársaimnak, hogy mégis mi a csudát csinálnak önök. Járvány van, gazdasági válság van, szociális válság van, és önök nem csinálnak ellene semmit; de az biztos, hogy nem azt, amit kellene. Naponta több mint ezer fővel növekszik a megbetegedettek száma, de csak azért ennyivel, mert nagyjából ennyi a kiépített laborkapacitás. Mégis mit csináltak egész nyáron? Értem én, hogy önök szerint a börtön elkerülése érdekében látni kellett a tengert de nem kellett volna inkább felkészülni? Pontosan tudták, hogy jön a második hullám. Mára fogalmuk sincs, hányan betegedhettek meg, hányan hordozzák a vírust. Teljesen ellehetetlenült, hogy érdemben lehessen védekezni a vírus ellen. Önök lényegében alibitevékenységgel szemlélik a járvány terjedését. Meghirdették, hogy nem állítják le az országot. De mi van azokkal, akiknek mégis felborulnak a mindennapjai, azzal a több százezer emberrel, akiknek megszűnt az állásuk, és nincs semmilyen ellátásuk most már? A közel százezer egyéni és kisvállalkozással, akiknek egyik napról a másikra megszűnt az árbevételük; azokkal a szülőkkel, akiknek a gyermekei betegek lettek, és minimum három napig otthon kell maradniuk, akiknél elrendelték az óvodai-iskolai szünetet, vagy akik gyermekeit karantén alá vonták. Velük mi a helyzet, mi van az ő munkahelyükkel, mi van az ő szabadságukkal, ami elfogyott? Veszélyben érzik az állásukat! Az iskolák úgy várják az őszi szünetet, mint a Messiást, a családok pedig aggódnak a megélhetésük miatt. Képviselőtársaim, az európai kormányok azonnal léptek a gazdasági és szociális válság ellen. A költségvetési forrásokat célzottan átcsoportosították, és jelentős többletforrásokat vontak be a válság társadalmi hatásainak csökkentésére. Önök érdemben nem erősítették a szociális hálót, nem biztosították a túlélés esélyét azoknak, akiknek megszűntek a tartalékaik. Nem emelték meg az álláskeresési járadékot, nem emelték meg az összegét, nem hosszabbították meg az időtartamát, nem emelték meg az alanyi jogon járó juttatásokat. Ellenben mit tesznek? Beterjesztenek egy törvényt a járványra hivatkozva sürgősséggel, amely rendezné a szerencsejáték-törvényben azt, ami az önök oligarcháinak fontos. Rendkívül fontossá vált az önök számára az is, hogy egy Orbán Balázs államtitkár által vezetett magánalapítvány értékes ingatlanelemekhez jusson, legyen ez egy volt tiszti kaszinó Pécsett vagy éppen a vitorláskikötő Révfülöpön. Már a látszatra sem adnak, hiszen maga az államtitkár ismerte el a bizottsági ülésen, hogy két sapka van rajta, egyik oldalon az államé, amelyik átadja a vagyont, a másik oldalon meg a magánalapítványé, amelyik meg átveszi ezt a vagyont. Sőt, azt is kijelentette, hogy azért lesz jobb helye a magánalapítványnál ezeknek az ingatlanoknak, merthogy az állam rossz gazdája. Hát, eddig önöktől nem ezt hallottuk. De amikor pénz kellene az ellehetetlenült helyzetbe jutó turizmusból és idegenforgalomból élő fővárosi kisvállalkozók megsegítésére, akkor arra már nincs pénz, leszavazzák ezt a javaslatot. A hab a tortán, hogy a bírói pályán nulla percet eltöltő, a bírói kar által elutasított jelöltet kívánnak a Kúria élére megválasztani. Tisztelt képviselőtársaim, ez egy jogtörténeti pillanat, ezt biztos tanítani fogják még a jogi egyetemeken, a magyar jogtörténetkurzusokon, ha egyáltalán lesz még jogászképzés Magyarországon. A szavazás folyamán erről meg is fogunk emlékezni. Az utolsó rohamot megindítják a független igazságszolgáltatás és a jogállamiság ellen, s azzal sem törődnek, hogy pont az ilyen lépések miatt van vita az Európai Unióban, és éppen ezért nem érkezik meg a válságkezelő támogatás Magyarország számára. Tisztelt Képviselőtársaim! A Fidesz bűnei ellenére az a helyzet, hogy van remény. Egy évvel ezelőtt október 13-a megmutatta, hogy a demokraták le tudják győzni az önkényuralmat. Az azóta eltelt egy évben kialakultak a szabadság kis szigetei, ahol nem kell félni, ahol az önkormányzatok valóban az ott élő emberekért dolgoznak. [[13.50]] Tisztelt Képviselőtársaim! Van remény, ahogy mondtam, elérhetjük, hogy ne a Fidesz központjában döntsék el, hogy mire van szükség Pécsett, Tatabányán vagy akár Miskolcon, elérhetjük, hogy az európai uniós pénzeket közvetlenül az önkormányzatok használhassák fel az azokon a településeken élő emberek érdekében, akikért az ellenzéki polgármesterek, képviselők küzdenek. Éppen ezért a Magyar Szocialista Párt támogatja azokat a helyi népszavazásokat, amelyeket Karácsony Gergely és a Szabad Városok Szövetsége meghirdetett. Tisztelt Képviselőtársaim! Összefogással, egymás meghallgatásával és megértésével sikerülhet. Van remény, hozzuk el a változást, kezdjük el közös jövőnkért, Magyarországért! Köszönöm szépen."
8,u2020-06-15-5,OTHER,0.81494140625,2020-06-15,0.014486733824014664,"Köszönöm a szót. Tisztelt Elnök Úr! Tisztelt Miniszter Úr! Tisztelt Ház! A néppárti Jobbik nevében szeretném kifejezni köszönetünket [[Derültség a kormánypárti oldalon.]] , még ha Eric Cartman KDNP-s képviselő úr ezen nagyon sokat nevet is, tehát a néppárti Jobbik nevében szeretném kifejezni tiszteletemet minden olyan magyar polgárnak, aki fegyelmezettségével, családjának feláldozásával a frontvonalon teljesített hazánknak ebben a nagyon nehéz időszakában. Azt is ki kell emelnünk, hogy ezért is tartjuk méltatlannak azt, ami az egészségügyi dolgozók 500 ezres jutalmával, olyan kiemelt helyzetben lévő kollégáknak a jutalmával történik, amit az utóbbi napokban figyelemmel követhetünk. Hiszen lássuk be, hogy ugyanakkor kezdettől fogva átfogó béremelést javasolt a Jobbik is ez ügyben, de ez is egy nagyon szemmel látható gesztus volna a fideszes kormány részéről az egészségügyben dolgozóknak. S még egyszer mondom, méltatlannak tartjuk azt, miniszter úr, ami kialakult ebben a helyzetben, hogy nem nettó, hanem bruttó, aztán utána igényelni kell, a gyógyszerészeknek nem jár, mert ők csak tejfölárusok, és így tovább. Ez egy nagyon-nagyon méltatlan folyamat. Itt is szeretném tisztelettel kérni, hogy ezzel az 500 ezer forinttal, ami jár az egészségügyben kiváló munkát végző dolgozóknak, ne kufárkodjunk a jövőben. Ugyanez vonatkozik az oktatás területén dolgozókra, valamint a szülőkre és a tanulókra is, hiszen lássuk be, hogy különböző becslések és elemzések szerint a tanulók egyharmada vagy egyötöde nem tudott megfelelő szinten részt venni a digitális oktatásban. Én azt gondolom, hogy a nyári szünetet nem azzal kellene töltenünk, hogy a NAT bevezetésének a bürokráciáját szabadítjuk rá a tanárokra, hanem azzal kellene foglalkoznunk, hogy végre érdemben elemezzük ki a digitális oktatás tapasztalatait. S miután ezt megtettük, lehet majd ezeknek az elemzéseknek az eredményeit beépíteni az oktatási rendszer átfogó modernizálásába. Ez lenne most, ebben a helyzetben, amikor az élet rákényszerített minket arra, hogy mind a szülők, mind a tanulók, mind az oktatók kiemelt módon kezeljék ezt a helyzetet, még akkor is, ha az önök központosító oktatáspolitikájának és humánpolitikájának hála már vasalódeszkán sem lehet tornaórát tartani. Szégyen és gyalázat, amit aztán a KLIK megfelelő tankerület-vezetője tett ez ügyben. Hiába mondott le utána, tisztelt miniszter úr, ez csak azt mutatja, hogy az önök humánpolitikája és az egész országra rátelepülő szellemisége mit mutat. A Fidesz értékválasztásai ezek a tankerületi vezetők, akik így bánnak azokkal a pedagógusokkal, akiknek a szakmai irányítása lenne a feladatuk, nem pedig az, hogy megróják őket egy ilyen nagyon nehéz időszakban. A következő kérdés, amire ki szeretnék térni, az Európai Unió támogatása. Nemsokára európai uniós csúcs lesz, és 500 milliárd eurónyi, nem visszatérítendő támogatás jön az Európai Uniótól. Tisztelt Ház, nem Türkmenisztántól, nem Kazahsztántól kapjuk ezt a pénzt, hanem az Európai Uniótól. S azt kell hogy mondjam, hogy ennek az elosztásában és a következő hétéves költségvetés meghatározásában hazánknak szövetségesekre lenne szüksége. Azt gondolom, hogy a jelenlegi magyar kormány szénája nem áll jól ez ügyben, és nem ok nélkül. Azt gondolom, hogy a jogállamisági kritériumok nem üres ballasztok, és szeretném leszögezni, hogy már a 2018-as választást is az EBESZ szabadnak, de nem fairnek tartotta a torz médiahelyzet miatt, és ez azóta egyre rosszabbodott. A néppárti Jobbik politikusaival szemben [[Derültség a kormánypárti oldalon.]] több mint 250 jogerős ítélet van, hogy hazudnak a fideszes médiumok. Ezen tessék nevetni, Cartman úr! Azt gondolom, ezek olyan jelek, amelyekre minden olyan magyar polgár, aki érdekelt a törvényes rend fenntartásában, reagál. Mi a törvényes rend pártján állva azt gondoljuk, hogy minden európai országra kiterjedő, azonos kritériumrendszer szerinti jogállamisági vizsgálatra van szükség, és majd annak az eredménye mutatja meg, hogy a mai Magyarországon mi a helyzet ez ügyben. Mi soha nem javasoltunk olyat, hogy az európai uniós forrásokat ehhez kössék, mert ez a magyar polgárok pénze a Jobbik véleménye szerint. S ugyanez vonatkozik a határon túli magyarok gazdasági támogatására is. Mi soha nem állítottunk olyat, hogy ez a gazdasági támogatás nem jogos, ugyanakkor a konzultációs ívük helyett, a helyett a több száz millió konzultációs ív helyett, amiket most postáznak, inkább maszkot csináljanak. Köszönöm a figyelmüket. [[Taps a Jobbik soraiban.]]"
8,u2020-11-23-35,OTHER,0.69775390625,2020-11-23,0.3091551661491394,"Köszönöm szépen a szót. Tisztelt Elnök Úr! Tisztelt Képviselőtársaim! A koronavírus-járvánnyal kapcsolatosan szeretnék felszólalni, és engedjék meg, hogy azzal kezdjem a felszólalásomat, amit mindannyian meg szoktunk tenni a Házban: köszönjük szépen azoknak az egészségügyi, szociális, rendvédelmi dolgozóknak, mindenkinek, aki a közszolgálatban azon dolgozik, hogy Magyarországon az embereknek lehetőségük legyen arra, hogy sikeresen védekezzenek, és elkerüljék a járványt, a nem várt hatásokat és a nem várt következményeket, nekik köszönjük a munkájukat. Azt is nagyon fontos megtenni most, hogy egy kicsit helyzetet is értékeljünk. Szigorítások sorozatán vagyunk túl Magyarországon, és bár egyelőre nem látszik, hiszen még talán tudományosan nem is látszódhat az eredménye, napokon belül ki kellene derülnie, hogy a kezdődő szigorításoknak volte hatása a járvány terjedésére, és sikerülte valamilyen módon fékezni. Addig is egy dolgot biztosan tudunk, és ezt bátran ki lehet jelenteni: sajnos Magyarország a környező országokhoz képest százezer főre vetítve aktív fertőzöttek arányában az egyik legrosszabb számot, sőt a legrosszabb számot produkálja. Ez mutatja, hogy komoly baj van most Magyarországon, megfeszített erővel dolgozik mindenki az egészségügyben, a rendvédelemben egyaránt. De azt is el kell mondani ezzel kapcsolatosan, ha már helyzetértékelésről van szó, hogy a fertőzöttek magas száma és a halálozási számok, amelyek a hétvége alatt, egymást követő két napon rekordot állítottak be sajnálatos módon, nagyobbrészt azért történtek, mert Orbán Viktor hagyta, hogy a vírus diktálja a tempót [[Közbeszólás a Jobbik soraiból: Így van!]] ; hagyta egész ősszel, hogy a vírus úgy diktálja a tempót, amit a magyar egészségügy, amit a magyar emberek nem bírtak, és most ott tartunk, hogy ezzel a tempóval, miután nem tudjuk tartani a tempót, mindenkinek nagyon súlyos áldozatokat kell hoznia. Nyugodtan mondhatjuk, hogy úgy tűnik, nem is volt semmilyen haditerv. Ezt mutatja a szűrések meg nem szervezése, az ingyenes és széles körű tesztelés be nem vezetése, a maszkhordási szabályokban való segítség, tehát az emberek segítésének a hiánya, minden azt mutatja, hogy Orbán Viktor inkább hagyta, hogy a vírus diktálja a tempót. Most pedig ott tartunk, tisztelt képviselőtársaim, hogy önök hárítani kívánják a felelősséget mindenkire, a lakosságra, ellenzékre, hatóságokra, egyéb szervekre. De az a helyzet, hogy a járvány megfékezéséért mindenképpen a kormánynak van fontos felelőssége. Sőt, most már ott tartunk, ennél sokkal durvább a helyzet, hogy Szarvas fideszes polgármestere egy tévéinterjúban ekként fogalmazott: „Aztán, hogy ha kiderül, hogy valaki covidos lett, mert megvan a tesztje vagy karanténban van, akkor úgy kell kezelni, mint egy leprást.” [[Szilágyi György: Szégyen!]] Tisztelt Képviselőtársaim! Ez az önök egyik fideszes párttársa, ráadásul volt országgyűlési képviselő, polgármester, akiért önök még egyszer sem kérték bocsánatot. [[12.40]] Egyszer sem néztek az emberek szemébe, és nem mondták azt, hogy Babák Mihály tévedett, és az embereket megalapozatlanul, bántó módon, sértő módon úgy és olyan szavakkal illette, amelyeknek a közbeszédben nincs helyük; ismétlem: „hogyha kiderül, hogy valaki covidos lett, akkor úgy kell kezelni, mint egy leprást”. Kíváncsi lennénk, hogy a hirado.hu-n miért nem láttunk erről cikkeket. Miért nem állt ki Nacsa Lőrinc vagy Hollik István vagy bárki a Fidesz részéről – hiszen ezek KDNP-s képviselők , bárki a Fidesz részéről, és kért ezért bocsánatot, akár Szijjártó Péter a mai reggel? A Fidesszel ellentétben az ország egésze úgy gondolja, hogy aki covidos beteg lett, egy olyan ember, akit meg kell menteni, meg kell gyógyítani, és akit meg kell becsülni. Ők ugyanolyan állampolgárai, ugyanolyan polgártársai ennek az országnak, szülők, gyermekek, és nem lehet őket megbélyegezni. És egy másik elképesztő hozzáállásról beszéljünk még! Mindeközben, önök várva az ebben lévő lehetőséget, úgy gondolták, hogy orosz labort fognak csinálni Magyarországból. Önök egy olyan orosz vakcinát kívánnak Magyarországra hozni, amely átláthatatlan hátterű, amely ellenőrizhetetlen, és ezzel házal az önök külügyminisztere. Teljesen világos, hogy az Európai Gyógyszerügynökség megmondta, hogy egy ilyen hátterű oltást, aminek nincs bizonyítva a hatékonysága, amit nem lehet áttekinteni, átvilágítani, nem transzparens a működtetése, sőt mint egyébként mondta miniszter úr nem is olyan régen itt a Házban, még a harmadik fázisnak a felénél tartanak… nos, önök egy ilyen oltást akarnak a magyar népnek eladni, beadatni. Ami igazán fontos: olyan oltásra van Magyarországon szükség, jöjjön akárhonnan, ami biztonságos, ami alkalmas arra, hogy a járványt megfékezze, és amelyet a magyar emberek elfogadnak. De azzal, hogy azt erőltetik, hogy orosz vakcinával akarják az embereket oltani, azzal az egész oltásnak a hitelességét fogják aláásni, mert egy teljesen bizonytalan, egy ellenőrizhetetlen oltásról van szó. Végezetül azt kell mondani, hogy Orbán és Putyin jó barátsága miatt nem szabad kitenni a magyarokat veszélynek. Az Európai Unió nem tanácsolja ezt az oltást, Orbán és Putyin tanácsolja – vajon kinek hihetünk? Köszönöm szépen."
8,u2021-05-18-19,OTHER,0.66357421875,2021-05-18,0.9883942604064941,"Köszönöm szépen a szót. Tisztelt Elnök Úr! Tisztelt Államtitkár Urak! Tisztelt Képviselőtársaim! Egy évvel vagyunk az után, hogy Magyarország az első koronavírusjárvány-hullámot sikeresen leküzdötte, közös erőből, és épp itt az ideje, hogy egy kicsit mérleget vonjunk, hiszen úgy tűnik, hogy a harmadik hullámnak a végén járunk. Először is, köszönetet kell mondani azoknak, akik az elmúlt egy évben a sikeres védekezéshez, illetve a kitartó védekezéshez is hozzájárultak, így az egészségügyi dolgozóknak, rendvédelmi dolgozóknak, honvédelmi dolgozóknak, de mindazoknak, akik a civil szférában is segítették, hogy minél kevesebb honfitársunknak essen kára, minél kevesebben halálozzanak el ebben a szörnyű járványban. Többen elemezték a helyzetet, és hasonló következtetésekre jutottak, így például a „Covid 2021” vizsgálóbizottság is elemezte, hogy milyenek voltak az egyes hullámok és az egyes intézkedések a kormány részéről és a társadalom részéről, hogy megfékezze a járványt. Azt mondhatjuk, és ezt az elején mondtam, hogy a járvány első hulláma egy relatíve sikeres védekezés volt, hiszen megfelelően gyorsan, jó ütemben zárt Magyarország, és az emberek fegyelmezetten védekeztek. Hogyha továbbmegyünk a második hullámra, amely valamikor nyár végén és az ősz elején kezdődött, azt kell látnunk, hogy az emberek, bár úgy tűnik, felkészülhettek volna, felkészültek rá, de a kormány nem készült fel rá. Általánossá vált az, hogy nem készítették fel az egészségügyi intézményeket, a szociális intézményeket, gyakorlatilag lemondtak a népegészségügyi szervnek a megerősítéséről, amely a kontaktuskutatást tudta volna végezni, és a tesztelést is mintha elfelejtettük volna vagy akár el sem kezdtük volna. Ennek következménye lett, hogy Orbán Viktor egyébként hagyta, hogy a vírus diktálja a tempót, amit Magyarország nem bírt, és ugyanezzel a technikával, ugyanezzel a következtetéssel vonultunk neki vagy mentünk neki a harmadik hullámnak, amely minden eddiginél tragikusabb volt. Most tavaszra lényegében odáig fajult és odáig romlott a helyzet, hogy Magyarország, és bár ezt az adatot önök rendszeresen letagadják, eltitkolják, holott Orbán Viktor még szeptemberben azt mondta, hogy a halálozások számát kell figyelni, szóval, Magyarország most tavasszal ott tartott, hogy világviszonylatban első helyen volt az egymillió főre vetített halálos áldozatok számában. Magyarország óriási áldozatokat hozott emberéletekben azért, mert Orbán Viktor hagyta, hogy a vírus diktálja a tempót. Önök most tavasszal sem készítették fel megfelelően az intézményeket. Sőt, ennél sokkal rosszabb: önök elbagatellizálták, sőt elbizonytalanították az embereket a saját kommunikációjukkal azzal kapcsolatban, hogy mennyire veszélyes a vírus. Emlékezzünk Gulyás Gergely szavaira, aki az újságírók és a nyilvánosság előtt azt mondta, hogy ez a vírus nem veszélyes, összevissza fertőzheti magát mindenki, aki éppen abban a teremben van, és akkor is legfeljebb egy kellemetlen influenzájuk lesz. De emlékezzünk például Müller Cecíliára, aki azt mondta, hogy nem kell maszkot viselniük azoknak, akik egészségesek, és lényegében a maszkviselés ellen szólalt föl. De Müller Cecília ennél meredekebbeket is mondott: azt mondta, megkért rá a halálozások csúcsán, hogy minél többen fertőződjenek meg. Erről is világos felvételek vannak, ez egy koronavírussal kapcsolatos tájékoztatón hangzott el. Sőt, az önök kedvenc orvosa, aki egyébként az oltásokkal kapcsolatban is nyilatkozni szokott, Szlávik János azt mondta a koronavírus-járvány elején: a koronavírus önmagában alkalmatlan arra, hogy globális járványt okozzon. Nos, tisztelt képviselőtársaink, önök a halálozásról nem akarnak, és nem fognak beszélni soha, pedig Magyarországon, mondom, világviszonylatban rekorderek vagyunk. Most ott tartunk, hogy Orbán Viktor el akarja terelni a figyelmet a hazánkban meghaltak számáról és arról, hogy népességarányosan itt haltak meg a legtöbben. [[Dr. Orbán Balázs közbeszól.]] El akarják terelni a figyelmet arról is, hogy a környező országok közül, az ausztriai labort nem követve, nem teszteltünk, nem kontaktkutattunk. El akarják terelni a figyelmet arról, és ez talán a legfontosabb, hogy az önök és a miniszterelnök mulasztásai miatt, amihez egyébként minden felhatalmazást megkapott, hogy intézkedjen, Magyarország ennyit tudott kihozni a járványügyi védekezésből. [[Folyamatos közbeszólások a kormánypártok padsoraiból.]] Tisztelt Képviselőtársaink! Ez van mögöttünk, és hogy mi van előttünk, azt is látjuk. Önök ahelyett, hogy engednék, hogy a betegek kórházba menjenek, létrehozták a modern kori új, fizetős egészségügyet. Önök egy PCR-tesztet kérnek azoktól, akiknek nincs oltási igazolványa, ezáltal a kórházba, az intézményekbe való bejutás fizetőssé válik. Sőt, önök már azt tervezik a legújabb levelek alapján, hogy melyik osztályt és melyik kórházat kell bezárni, és hiába tagadja a minisztérium, hogy ez nem így van, pontosan tudjuk, hogy önök az Európai Unió felé is ilyen kötelezettségeket vállaltak. [[9.50]] A néppárti Jobbik ezt természetesen nem hagyja. A Jobbiknak mindig az volt az álláspontja, hogy fel kell gyorsítani, hogy visszatérhessenek a betegek a kórházakba, hogy a lassan másfél éve elmaradt szolgáltatásokat, beavatkozásokat és egyéb diagnosztikai eljárásokat végre megkaphassák, és gyógyulhassanak az emberek, és azt kérjük, illetve azt követeljük, hogy ne kelljen az embereknek a fizetős egészségügybe így menniük, hogy 19 ezer forintot fizessenek. A Jobbik jólétet akar minden magyarnak. Köszönöm szépen. [[Taps a Jobbik, az MSZP és a Párbeszéd soraiban.]]"
8,u2020-03-16-7,OTHER,-0.96630859375,2020-03-16,0.0954442247748375,"Köszönöm a szót. Tisztelt Miniszterelnök Úr! Akkor, amikor az ember megbetegszik, akkor lényegében vizsgázik az immunrendszere. A jelen helyzetben nem egy ember, hanem egy ország immunrendszere vizsgázik [[Dr. Rétvári Bence: Minden államé!]] és azt látjuk, hogy nem állunk jól, nagyon nem. Méghozzá azért nem, mert önök az elmúlt tíz évben ahelyett, hogy rendbe tették volna az egészségügyet, az oktatást vagy a bérkérdést, lényegében propagandával foglalkoztak, sorosoztak, brüsszeleztek, most pedig beköszöntött a kőkemény valóság, amire egyikünk sem számított, és nem tudnak vele mit kezdeni [[Közbeszólások a kormánypártok soraiból.]] nem tudnak áthangolni válságüzemmódba. Szombaton a miniszterelnök úr úgy rendelkezett, hogy a rendkívüli tartalék terhére itt az idő több mint 7 milliárd forintot elkölteni az Operaház felújítására vagy éppen templomok renoválására. Most tényleg ennek van itt az ideje, miniszterelnök úr? [[Orbán Viktor: Igen!]] Mert szerintünk nem. Aggódom. Aggódom akkor, amikor ilyen költéseket látok; aggódom akkor, amikor Kásler miniszter úr azt mondja, hogy nem kell Magyarországon szűrni az embereket, mert nincs értelme; aggódom akkor, amikor, miniszterelnök úr, ön a veszélyhelyzet kihirdetésének másnapján elmegy Moldovába, hogy 30 milliárd forinttal támogassa meg az ottaniakat, miközben a koronavírus elleni küzdelemre 8 milliárd forintot szánnak, 8 milliárdot! 30 milliárdot adunk másoknak, miközben az egészségügyi dolgozóknak nincsen védőfelszerelésük, a háziorvosok panaszkodnak, hogy nem kapnak megfelelő maszkokat, sőt ötszáz olyan hely van, ahol nemcsak maszk nincs, de háziorvos sem. Miniszterelnök úr, Szerbiában az egészségügyi dolgozóknak béremeléssel hálálják meg, béremeléssel mondanak nekik köszönetet a megfeszített munkáért. Itt mikor kerül sor ilyenre, miniszterelnök úr? Önök azt mondják, hogy ha egy orvos panaszkodik, akkor le kell teremteni; ugye, az EMMI kiadott egy közleményt, hogy a háziorvosnak a dolga garantálni a saját maga meg a betege egészségét és biztonságát. De önöknek mi a dolguk, miniszterelnök úr? A kormánynak mi a dolga? Akkor mondom. Első lépésként vissza kéne hívni most már Kásler miniszter urat, mert nem alkalmas a feladat ellátására. Ezt követően azon nyomban biztosítani kell az egészségügyi dolgozók számára minden létező védőfelszerelést. Üdvözöljük, üdvözöljük, hogy megfogadta egy újabb tanácsunkat, és lényegében azzal, hogy külföldi állampolgárok nem léphetnek be Magyarország területére, megvalósul az általunk is szorgalmazott közegészségügyi határzár. De itt az idő, miniszterelnök úr, hogy valóban komolyan vegyük és komolyan foglalkozzunk a vírus okozta negatív gazdasági hatások mérséklésével. És itt megint csak vitatkoznunk kell egy kicsit önökkel, mert Matolcsy jegybankelnök úr előterjesztette a javaslatát múlt héten, amely arról szólt, hogy szerinte úgy kell megoldani a problémát, az anyagi problémáinkat, hogy a lakosság vegyen fel kétszer annyi hitelt, mint korábban egészen elképesztő! Tehát egy világjárvány kellős közepén el kell adósodniuk a magyar embereknek? Szerintünk ez nem így van. Nem helyes ez az út. Munkahelyvédelmi alapot kell felállítani, miniszterelnök úr, ami pontosan arról szól, hogy garantálni kell a fizetést azon dolgozók számára, akik a vírus okozta kényszerhelyzetben szabadságra kényszerülnek, vagy azért, mert bezárják az iskolákat, vagy azért, mert éppen karanténba megy egy-egy munkavállaló; tehát garantálni kell a béreket. Nem utolsósorban garantálni kell az állami szektorban foglalkoztatott munkavállalóknak is a bér kifizetését, hiszen péntek reggel ön azért kilátásba helyezte, hogy nem áll öntől távol az, hogy fizetés nélküli szabadságra küldje az állami foglalkoztatottakat; ez sem egy helyes és járható út. Gondolnunk kell azokra a honfitársainkra is, miniszterelnök úr, akik nemcsak a vírussal kell hogy szembenézzenek, de a lakástörlesztési hiteleikkel is. A lakhatási krízis megelőzése érdekében azonnali hatállyal és minimum a veszélyhelyzet idejére egy hiteltörlesztési moratóriumot kell bevezetni, amit a bajba jutott családok esetén ki kell terjeszteni egy számlafizetési moratóriummal is, tehát a rezsifizetés terhe alól is mentesíteni kell ideiglenesen ezeket a családokat. Nem utolsósorban itt az idő, hogy hatósági árszabást vezessen be a kormány, maximálja az árakat azoknál a termékeknél, amely termékek megvásárlásával lehet csökkenteni a vírus terjedésének az ütemét gondolok itt a maszkokra, gondolok itt a kézfertőtlenítőre. Miniszterelnök úr, a költségek nyilván tetemesek lesznek és lehetnek, ezt ma még nem tudjuk, hiszen azt, hogy a járvány milyen mértékű lesz, ma még nehéz megjósolni. Három plusz egy lábra kell állítani az anyagi tehervállalást. A költségeket viselnie kell egyrészt az államnak, viselniük kell a multinacionális vállalatoknak, viselniük kell azoknak az oligarcháknak is, akik az elmúlt években pont az önök jóvoltából kőgazdagok lettek most egy kicsit fogyókúrázni kell majd nekik is -, és van plusz egy láb, hiszen azért az Európai Unió is kilátásba helyezett egy 100 milliárdos nagyságrendű támogatást, egy segélyt, hogy például most a Jobbik által is megfogalmazott javaslatokat valósítsa meg a kormány. Nagyon fogunk figyelni arra, hogy ez milyen módon fog megtörténni. [[Moraj és közbeszólások a kormánypártok soraiból.]] Miniszterelnök Úr! Szeretném világossá tenni, hogy a Jobbik mindenben támogatja a kormányt [[Derültség és közbeszólások a kormánypártok soraiból.]] mindenben támogatja a védekezésben részt vevőket, ami szolgálja az ország biztonságát. De azt soha ne várják el tőlünk, hogy csendben maradjunk akkor, amikor önök hallgatnak, amikor önök tétlenkednek, amikor önök hezitálnak, miniszterelnök úr, mert ami most zajlik Magyarországon, az nem egy Soros-terv-szintű kommunikációs trükk, hanem a hús-vér valóság úgy is kell kezelni. Köszönöm szépen. [[Taps a Jobbik soraiban.]]"
8,u2020-02-17-5,OTHER,-0.984375,2020-02-17,0.014189657755196095,"Tisztelt Elnök Úr! Tisztelt Ház! Az a helyzet, hogy ön azt mondja, hogy a kormány a súlyán kezeli ezt a problémát. Sajnos, ez a súly az ön súlya a kormányon belül és az egészségpolitika súlya a kormányon belül, amely teljesen súlytalan, és nem a veszély súlyához igazodik. Azt kell mondanom, hogy a kormány intézkedései gyakran elkésettek és gyengék. Magyarországra még mindig vidáman lehet repkedni Kínából, miközben több országban már ezt bölcsen, idejekorán megtiltották, és nagy szerencse, ha Magyarországra valóban nem jut el a koronavírus az önök, egyébként nem különösebben felelős magatartása ellenére, mert a magyar egészségügy jelenleg is válsághelyzetben van, az összeomlás szélén áll. Ha ennek az egészségügynek kéne egy járvánnyal megbirkóznia, akkor tragikus következményei lennének. [[13.20]] Ne felejtsük el azt, hogy Magyarországon ma is több ezren halnak meg kórházi fertőzésben, még az önök statisztikája szerint is rohamosan romlik a helyzet. Tízezer betegre 2013-ban például 19 multirezisztens kórokozó általi fertőzés jutott, 2018-ban már 28, a magyar kórházakban harmadannyi kézfertőtlenítőt használnak, mint az Európai Unióban. Magyarországon több ezer betöltetlen orvosi állás van, és több ezer betöltetlen szakdolgozói állás van. És akkor még rakjuk azt is hozzá, hogy megszüntették a 250 éves központosított tisztiorvosi szolgálatot, valószínűleg ezért van az, hogy ma, mint erről a bizottsági ülésen is meggyőződhettünk, nem ön és nem az ön minisztériuma irányítja a védekezést, hanem a Belügyminisztérium, Pintér belügyminiszter úr; úgy látszik, hogy ott legalább tudnak egy szervezetet működtetni, még ha az egészségügyhöz nem is értenek. A helyzet tehát veszélyes, mindannyian abban reménykedünk, hogy elkerüli a koronavírus Magyarországot, de ez nem az önök érdeme lesz. Köszönöm szépen. [[Taps a DK és a Párbeszéd soraiban.]]"
8,u2020-05-04-11,OTHER,-1.0,2020-05-04,0.01856279745697975,"Tisztelt Képviselőtársaim! Úgy tűnik, hogy Orbán Viktornak továbbra sem fontos az, hogy személyesen tájékoztassa az embereket az Országgyűlésen keresztül. Orbán Viktor 42 napja nem jött be napirend előtt tájékoztatni az embereket [[Moraj a kormánypárti sorokban.]] , helyette a Facebookon olvas fel féloldalas szövegeket. Példátlan ez a gyávaság európai vezetők között!Pedig kíváncsiak vagyunk ám többek között arra, hogy számos középiskola miért írta ma az érettségiző diákoknak azt, hogy inkább vigyenek ők be biztos, ami biztos maszkot, mert a KLIK nem fogja tudni mindenhol biztosítani ezt. A százmillió maszkból nem jut minden diáknak, tanárnak, gondnoknak, miniszter úr? Arra is kíváncsiak lennénk, hogy hogy kerül egészségügyi intézményekbe olyan maszk, amire kínaiul az van ráírva, hogy „nem egészségügyi használatra”. Miért nem jutott steril maszk a százmillióból, amit ön állandóan említ? Aztán arra is kíváncsiak az emberek, hogy az egészségügyi dolgozóknak a megígért nettó 330 ezer forintos támogatás miért nem érkezett meg a mai napig. Esetleg nem volt idejük elküldeni ezt az összeget azoknak, akik nap mint nap a frontvonalon harcolnak értünk? Esetleg, nem tudom, fontosabb volt Mészáros Lőrincnek több tíz milliárd forintos közbeszerzést kiosztani, és nem jutott idejük az egészségügyi dolgozókra? Egy orvos beszámolója szerint a márciusi bére 180 ezer forint volt nettó. Ennyire becsülik önök az egészségügyben dolgozók munkáját. Aztán arra is kíváncsiak az emberek, hogy miközben 300 ezer munkanélküli van az országban, miért nem hajlandók megemelni az Európában legalacsonyabb összegű álláskeresési járadékot. Önök szerint tényleg elégséges az, hogy valaki három hónapon keresztül, aki nem dolgozik, és a gyerekét kell etetni, az havi 80 ezer forintot kap? Majd meglátjuk három hónap múlva, hogy beteljesüle Orbán Viktor ígérete, és lesze mindenkinek munkája. Addig viszont ezek az emberek 80 ezer forintból éhen halhatnak? Számos olyan levelet kapunk a hó közepén, hogy ezek az emberek nem tudnak már vacsorát adni a gyerekeiknek. Ezekre tessék gondolni a termelési riport közben! [[Az elnök a csengő megkocogtatásával jelzi az időkeret leteltét.]] Hát, akkor ennyit. Ennyi lenne a kérdésem, miniszter úr. [[Zaj a kormánypárti oldalon.]] Azt hiszem, eleget kérdeztünk. Ezekre várjuk a válaszokat. Köszönjük. [[Szórványos taps az ellenzéki oldalon.]]"
9,u2017-04-20-99,Fidesz-KDNP,0.89306640625,2017-04-20,0.10662909597158432,"Köszönöm szépen a szót. Tisztelt Elnök Úr! Tisztelt Ház! A Fidesz képviselőcsoportja támogatja a benyújtott törvényjavaslatot, mert az az egyik legfontosabb célkitűzésünket, a lakossági rezsicsökkentést támogatja. A törvényjavaslat célja a rezsicsökkentés politikájának fenntartása a víziközmű-szektor működőképességének fenntartásával párhuzamosan. Célunk továbbá, hogy a törvényjavaslat hozzájáruljon a biztonságos, minőségi és folyamatos szolgáltatást nyújtó hazai víziközmű-szolgáltatáshoz. A törvényjavaslatban definiálásra kerül a víziközmű-alap kifejezés, a Magyar Energetikai és Közmű-szabályozási Hivatal hatásköre kibővül az e-közmű rendszerébe szolgáltatott adatok vizsgálatával, valamint a víziközmű-beruházásokra vonatkozó módosításokat tartalmaz. Mindezeken túl a törvényjavaslat egy jogharmonizációs kötelezettségnek is eleget tesz: módosítja a védendő fogyasztókra vonatkozó rendelkezéseket, illetve pontosítja, hogy az ingatlan hálózatba történő bekötésének kötelezése hivatalból történő eljárás, amelyet a járási hivatal indít meg. A törvényjavaslat a víziközmű-szolgáltatásról szóló 2011. évi CCIX. törvény kisebb terjedelmű, ám kiemelt jelentőségű rezsi- és bürokráciacsökkentési, valamint fogyasztóvédelmi célt szolgáló, a víziközmű-rendszerek felújítási, rekonstrukciós forrásainak biztosítására finanszírozási lehetőséget biztosító, több esetben pontosító jellegű módosításait foglalja magában az elmúlt időszak jogalkalmazási tapasztalataira tekintettel, valamint az Európai Unió jogának való megfelelés érdekében. A törvényjavaslatban foglalt módosítás célja és szükségessége a víziközmű-szakterületen a következő. Szükségessé vált a hálózati és információs rendszerek biztonságának az egész Unióban egységesen magas szintjét biztosító intézkedésekről szóló 2016/1148. számú európai parlamenti és tanácsi irányelv 14. cikk (1) és (2) bekezdésének a víziközmű-szolgáltatásról szóló törvénybe történő átültetése. Az alapvető jogok biztosa egyes víziközmű-szolgáltatók ügyfélszolgálati tevékenységének vizsgálata során megállapította, hogy a védendő felhasználókat egyes esetekben indokolatlanul kötelezi a törvény a védettség ténye fennállásának többszöri igazolására. Ezért szükségessé vált a védendő felhasználók igazolási kötelezettségének minimalizálása. A víziközmű-szolgáltatóknak a beruházások, fejlesztések során a szakmai döntésekbe való bevonása vált szükségessé annak érdekében, hogy a megvalósuló vízi közművek problémamentesen illeszkedjenek a már meglévő vízi közművekhez, ezáltal a víziközmű-szolgáltatás alapelvei maradéktalanul teljesülhessenek. A törvényjavaslat alapján a kizárólag vízi közművek fejlesztésére felhasználható használati díjat az ellátásért felelős vagy megállapodás alapján a víziközmű-szolgáltató elkülönítetten kezeli. Az ellátásért felelősök, valamint a szolgáltatók külön megállapodása alapján létrejött alapot a szolgáltató vagy az ellátásért felelősök köréből kiválasztott önkormányzat kezeli. Az elkülönített közös alap célja a szolgáltatási területhez tartozó közműrendszerek felújítási, rekonstrukciós forrásainak egységesebb és tervezhetőbb módon való kezelése a teljes, egy víziközmű-szolgáltató által üzemeltetett szolgáltatási terület tekintetében. Tisztelt Képviselőtársaim! Fontos kiemelni, hogy a jelen törvényjavaslat nem jelent a felhasználók részére semmilyen többletterhet, azaz nem jelent víziközmű-szolgáltatási díjnövekedést, így a törvényjavaslat összhangban áll a kormány rezsicsökkentési célkitűzéseivel és eddigi vívmányaival. Mindezek alapján a Fidesz képviselőcsoportja támogatja és a tisztelt Háznak elfogadásra javasolja a törvényjavaslatot. Köszönöm megtisztelő figyelmüket. [[Taps a kormánypártok soraiban.]]"
9,u2017-05-05-65,Fidesz-KDNP,0.791015625,2017-05-05,0.10957051813602448,"Köszönöm szépen a szót. Tisztelt Elnök Úr! Tisztelt Képviselőtársaim! A Fidesz képviselőcsoportja támogatja a benyújtott törvényjavaslatot, mert az az egyenlő bánásmód és az esélyegyenlőség megteremtése érdekében tett eddigi határozott és szigorú jogi lépések folytatása. A törvényjavaslat pontosít, egyértelműsít és kiegészít két kiemelten fontos korábbi törvényt, az egyenlő bánásmódról és az esélyegyenlőség előmozdításáról szóló 2003. évi CXXV. törvényt és a nemzeti köznevelésről szóló 2011. évi CXC. törvény egyes szabályait. Tisztelt Képviselőtársaim! Az Európai Bizottság e két törvény egyes részletszabályait a 2000/43/EK irányelvvel ellentétesnek találta, ezért 2016. május 27-én kötelezettségszegési eljárást indított Magyarországgal szemben. Az eljárást megindító hivatalos felszólítás kifejezetten kifogásolta az egyenlő bánásmódról és az esélyegyenlőség előmozdításáról szóló 2003. évi CXXV. törvény és a nemzeti köznevelésről szóló 2011. évi CXC. törvény egyes részletszabályait, illetve az ezen alapuló bírósági jogértelmezést. A jelen törvényjavaslat célja az Európai Bizottság által jelzett ellentét feloldása, a két törvényben megfogalmazottak pontosítása és azok kiegészítése. A tervezett módosítások lényegi elemei a következők: meg kell állapítanunk és rögzítenünk a jelen törvényjavaslat szerint az egyenlő bánásmódról és az esélyegyenlőség előmozdításáról szóló törvényben azt, hogy a vallási meggyőződésen alapuló oktatás nem vezethet etnikai alapú tiltott megkülönböztetéshez. Ezzel összefüggésben annak rögzítése is szükséges, és meg is történik ennek a törvényjavaslatnak az elfogadása után, hogy a köznevelési joganyagban rögzítjük, hogy jogszerű viszont az olyan oktatás, amely egyidejűleg megfelel a vallási meggyőződésen alapuló oktatás és a nemzetiségi oktatás követelményeinek, és ezáltal abban a tanulók vallási és nemzetiségi alapon is elkülönülten vehetnek részt. Továbbá annak a követelménynek a deklarálása is szükséges a törvényben, hogy a nemzetiségi oktatásban az állami oktatással megegyező átlagos színvonal biztosítása szükséges az ismeretátadásban, a képességek fejlesztésében, illetve meg kell felelnie az ilyen típusú oktatásra előírt, egyébként jelenleg is létező törvényi feltételeknek. Végül a nemzeti köznevelésről szóló törvény 94. § (4) bekezdés z) pontja szerinti végrehajtási jogalkotással jelenleg sem kitöltött felhatalmazó rendelkezést kell hatályon kívül helyeznünk a jelen törvényjavaslat szerint. [[13.50]] bekezdés z) pontja szerinti végrehajtási jogalkotással jelenleg sem kitöltött felhatalmazó rendelkezést kell hatályon kívül helyeznünk a jelen törvényjavaslat szerint. (13.50)Fontosnak tartjuk megjegyezni, hogy az elmúlt hónapokban mélyreható egyeztetéseket folytatott a tárca és az Emberi Erőforrások Minisztériuma a törvényi kötelezettségen túl is a történelmi egyházak képviselőivel, akik elfogadták és támogatják a jelen benyújtott törvénymódosítást. Megjegyzem, hogy mivel igen hosszú idő telt már el - 2016 októberében lett benyújtva a törvényjavaslat -, az akkor benyújtott javaslat szerint a hatálybalépés időpontja 2017. január 1-je, itt egy módosító javaslatra lesz majd szükség értelemszerűen a mostani tavaszi ülésszakban elfogadott törvény esetében, ennek a hatálybalépésnek a dátumát módosítani szükséges. Összességében tehát elmondható, hogy a benyújtott törvényjavaslat mind az európai uniós jogi kívánalmaknak, mind az esélyegyenlőség még szélesebb körű megteremtése kívánalmainak teljes mértékben megfelel, így annak elfogadását a Fidesz-frakció javasolja a tisztelt Háznak. Köszönöm szépen a figyelmüket. [[Taps a kormánypártok soraiban.]]"
9,u2017-11-03-3,Fidesz-KDNP,0.73291015625,2017-11-03,0.10851172357797623,"Köszönöm a szót. Tisztelt Elnök Úr! Tisztelt Államtitkár Úr! Tisztelt Képviselőtársaim! A Fidesz képviselőcsoportja támogatja a benyújtott törvényjavaslatot, mert annak elfogadásával, a digitalizáció és az elektronikus adatbázisok bevezetésével tovább csökkennek a bürokratikus terhek, összhangban a Fidesz bürokráciacsökkentési céljaival. A törvényjavaslat négy cél elérését szolgálja. Megteremti a jogszabályi hátterét az integrált közcélú víziközmű-adatbázisnak, vagyis az IKVA-nak, és az országos közhiteles víziközmű-kataszter elkészítésének, vagyis a VIKKA-nak. Továbbá biztosítja az úgynevezett okosmérés feltételeit a víziközmű-szolgáltatás területén is, továbbá kisebb pontosító módosításokat tartalmaz, a víziközmű-szolgáltatásról szóló 2011. évi CCIX. törvényben. Nézzük ezek közül az elsőt érintő módosításokat, vagyis az integrált közcélú víziközmű-adatbázissal kapcsolatos változtatásokat. A 2014-20 közötti programozási időszakban a közigazgatás- és közszolgáltatás-fejlesztési operatív program keretében megvalósul a közigazgatás, valamint a helyi közszolgáltatási szféra fejlesztése. Ez elsődleges céljának tekinti az elektronikai ügyintézés és informatikai alkalmazások közigazgatáson belüli mind szélesebb körű felhasználását. Cél az ügyintézés határidejének csökkentése és az adatokon alapuló, megalapozottabb döntéshozatal. Az IKVA szorosan kapcsolódik a 2014-2020 közötti időszakra vonatkozó közigazgatási és közszolgáltatás-fejlesztési stratégiában is megfogalmazott szolgáltató állam megteremtéséhez és a közszolgáltatások színvonalának javításához. A megvalósítandó közpolitikai cél a szolgáltatási szemlélet és az etikus működés megerősítése a közigazgatásban, amelyhez a közszolgáltatások települési és víziközműrendszer-szintű adatokat tartalmazó integrált, ügyfélközpontú információs bázis kialakításán és használatbavételén keresztül járul hozzá. Tisztelt Képviselőtársaim! Nézzük a második témát, vagyis a VIKKA-t, az országos közhiteles vizíközmű-katasztert érintő változásokat. A VIKKA is egyike azon új informatikai alkalmazásoknak, amely adattartalma révén információt biztosít a víziközmű-ágazat ellátásáért felelősöknek és a víziközmű-szolgáltatóknak a döntések meghozatalához. A VIKKA-t a Nemzeti Fejlesztési Programiroda Nonprofit Kft. a 2007-2013-as programozási időszakban megvalósította. Azonban a létrehozott adatbázis közhitelességgel kapcsolatos problémájának kezelésére a mai napig nem került sor. Az ezzel kapcsolatban indított szabálytalansági eljárás, valamint az emiatt jelentkező visszafizetési kötelezettség bekövetkezésének elhárítása miatt szükséges a jogi szabályozás módosítása. Jelen törvényjavaslat harmadik nagy témaköre az okosméréseket szabályozza. Az előterjesztés az Európai Bizottság C(2012) 8675. számú végrehajtási határozatával jóváhagyott derogációs kérelem részét képező nemzeti terv alapján végrehajtandó intelligens hálózati mintaprojekt jogszabályi kereteit teremti meg a víziközmű-szolgáltatások területén. A mintaprojekt végrehajtását a KOM, vagyis a Központi Okos Mérés Zrt. végzi. Ezzel a villamosenergia-szektort követően a vízi közmű területén is elérhetővé válik az elektronikus fogyasztásmérés. Azt gondolom, azt gondoljuk, hogy ez a jövő útja. A fentieken túl az előterjesztés tartalmazza a víziközmű-szolgáltatásokról szóló 2011. évi CCIX. törvény kisebb pontosító módosításait. Tisztelt Képviselőtársaim! A Fidesz képviselőcsoportja támogatja a törvényjavaslatot, mert az jelentős mértékben hozzájárul a víziközmű-ágazat szakpolitikai, stratégiai és fejlesztéspolitikai megalapozásához. Ezen felül elfogadásával tovább csökkennek a bürokratikus terhek, ez pedig teljes mértékben összhangban van a Fidesz képviselőcsoportjának célkitűzéseivel. Köszönöm szépen a figyelmet. [[Taps a kormánypártok soraiban.]] [[9.20]]"
9,u2015-04-13-217,Fidesz-KDNP,-0.95458984375,2015-04-13,0.034266334027051926,"Köszönöm szépen a szót. Tisztelt Elnök Úr! Tisztelt Országgyűlés! Sajnálatosan súlyos és félrevezető állítások hangzottak el a vitában, amelyeket elöljáróban kénytelen vagyok kiigazítani, csak azért, hogy a magyar közvélemény ezeket a valótlan állításokat a helyükre tudja tenni.Elhangzott itt Gyöngyösi Márton és Schiffer András részéről egyaránt, egyikük úgy fogalmazott, hogy nincs ENSZ-felhatalmazás a misszió mögött, ez volt Gyöngyösi Márton, Schiffer András meg azt mondta, hogy ENSZ-határozatból nem levezethető a misszió. Ez súlyos tévedés, tisztelt Schiffer képviselő úr. Az ENSZ Biztonsági Tanácsa két alkalommal határozott ebben a kérdésben [[Dr. Schiffer András: A katonai szerepvállalás…]] , 2014. augusztus 15-én a 2170. számú határozatában, majd szeptember 24-én a 2178. számú határozatban. Utóbbi határozat 18. pontjában kifejezetten felhívja a tagállamokat arra, hogy működjenek együtt, és támogassák a szélsőséges erőszak elleni törekvéseket, amelyek a terrorizmus leküzdéséhez vezethetnek, beleértve a kapacitásépítést, a tervek koordinációját és az erre való törekvést, valamint a tapasztalatok, tanulságok megosztását. Egyértelműen a kapacitásépítés az egyik fő célja annak a több mint hatvan ország által végrehajtott missziónak, amelynek a nemzetközi jogi megalapozottságát ezeken az ENSZ-határozatokon túlmenően az Iraki Köztársaság ENSZ-hez intézett levele is alátámasztja. Ennek alapján valamennyi részt vevő állam szerint, utalok itt példaszerűen az Egyesült Királyság, illetve Hollandia Kormányára, akik külön nyilatkozatokban szögezték azt le, hogy igenis elegendő a nemzetközi jogalap erre a beavatkozásra és erre a tevékenységre. Tehát azt mondani, hogy a nemzetközi jogból nem vezethető le ennek a missziónak a megindítása, illetve az ahhoz való csatlakozás, súlyos szakmai és tárgyi tévedés, amelyre fel kellett hívjam a figyelmet. [[18.20]] Ennek a koalíciónak a vezetését az Egyesült Államok vállalta. Az Egyesült Államok elnöke, aki a kormány feje, a floridai Tampában székelő középső parancsnokságot, rövidített nevén a CENTCOM-ot hatalmazta fel, hogy a katonai tervezési munkálatokat végezze el. Valószínűleg nem tudják a CENTCOM-tól érkezett írásos felkérésre hivatkozók és azt lekicsinylők, hogy egyébként az Egyesült Államok elnökének teljes körű felhatalmazásával jár el ez a katonai parancsnokság, amelyen egyébként hosszú évek óta állandóan magyar tiszt is szolgálatot teljesít. Tehát ebben az értelemben folyamatos az egyeztetés mind szóban, mind írásban, különös tekintettel a közös katonai akciókra. És úgy van az, ahogy elmondta Kósa Lajos képviselőtársunk, nem ötletparádé egy ilyen missziósrészvétel, nem arról szól, hogy kinek milyen elgondolása vagy javaslata lenne, hanem egy katonai műveletmegtervezése egy nagyon precíz művelet [[Dr. Harangozó Tamás: Itt döntenek a magyar parlamentben! Apáti István: Ki vállalja a felelősséget?]] , amelynek a részleteiből vezethető le a felmerülő igény, az erőgenerálás folyamatában szólítják meg a tervezők az egyes nemzeteket, és kérik fel arra, hogy bizonyos részfeladatokat vállaljanak el. Itt térnék rá Harangozó Tamásnak arra a felvetésére, hogy vajon miért pont ennyi katonát kívánunk a térségbe küldeni. Azért, tisztelt képviselőtársam, mert a feladat, amelyet el fogunk látni, egyszerűen ennyi embert igényel. Ezt kevesebb emberrel nem lehet ellátni. [[Dr. Bárándy Gergely: Másikat kell vállalni!]] Nem az a kérdés, hogy Magyarország lélekszámát vagy a haderő létszámát tekintve ez hogy aránylik más nemzetek hozzájárulásához. Ez egy teljesen irreleváns kérdésfelvetés. A magyar katonák biztonsága egyfelől, a feladat elvégezhetősége másfelől a Honvéd Vezérkar - amely együttműködik az Egyesült Államok központi parancsnokságával - szakemberei és számításai szerint ennyi embert, ekkora erőt és ilyen eszközök telepítését igényli, ez ilyen egyszerű. [[Dr. Bárándy Gergely: Akkor más feladatot kell vállalni!]] Ami pedig azt a kérdést illeti, hogy miért is megyünk ebbe a térségbe, nagyon egyszerű a válasz. Ebben a térségben tombol egy korábban soha nem látott vérengzésre, kegyetlenségre, embertelenségre szerveződött, államszerű terrorszervezet, magát is államnak, kalifátusnak hívja, amely végveszélybe sodorta a térség népeit. Ezek az emberek, a kurdok, a keresztények, a jazidiak harcolni akarnak nem másért, a saját életükért, a lányaik becsületéért, a fiaik életéért, és azt kérik tőlünk, azt kérik a nemzetközi közösségtől az ENSZ-en keresztül, hogy adjunk segítséget, adjunk felkészítést, kiképzést, támogatást ehhez a küzdelemhez. Erkölcsi kötelességünk, hogy ezt megtegyük, és Magyarország Kormánya azért terjesztette be ezt a határozati javaslatot, mert meggyőződésünk, hogy mind nemzetközi kötelezettségeinknek, mind pedig nemzeti érdekeinknek ez a szerepvállalás megfelel. Ezért kérem, hogy a tisztelt Ház szíveskedjék megszavazni és elfogadni az általam támogatott módosító javaslatokkal ezt a határozati javaslatot. Köszönöm szépen. [[Taps a kormánypártok soraiban.]]"
9,u2020-04-21-213,Fidesz-KDNP,-1.0,2020-04-21,0.09405594319105148,"Köszönöm szépen a szót. Tisztelt Elnök Úr! Tisztelt Országgyűlés! Tisztelt Államtitkár Úr! Megint itt fekszik előttünk egy törvényjavaslat, amelynek a vitájához úgy érkeztünk el, hogy azt előtte rémhírkeltés, hisztériakeltés és folyamatos hazugságok kísérték ellenzéki oldalról. Mielőtt még a törvény vitája egyáltalán elkezdődött volna, már az előtt önök telehazudták a sajtót, a magyar nyilvánosságot, és folyamatos hisztériakeltést folytattak. Jobbikos képviselőtársamnak csak annyit, hogy a Jobbiktól, a cipőkbe köpő párttól és a kuruc.infós párttól nem fogadunk el kulturális kioktatást, köszönjük szépen nekik is. [[Ander Balázs: Volt következménye ezeknek!]] Hát hogyne! Az előttünk fekvő törvényjavaslat egyik célja, hogy bérmodellváltást és szervezeti kultúrafejlesztést hajtsunk végre a kulturális intézményekben foglalkoztatottak körében. A bérmodellváltás eredményeképpen a művészeti szervezeteknél, a közművelődési intézményeknél és a közgyűjteményeknél a foglalkoztatottak a közalkalmazotti jogviszony helyett munkaviszonyban fognak tovább dolgozni. Nagyon fontosnak tartom, hogy azt fogjuk hallani majd az ellenzéki képviselőktől, és azt hallottuk a sajtóban az elmúlt napokban, amit L. Simon államtitkár úr is elmondott, hogy lehetnek félelmeik, lehet bizonytalanságérzetük a kultúrában dolgozóknak, de szeretnénk őket megnyugtatni, hogy ez nem ellenük szól, hanem értük. Nem az a cél, hogy bárkit is elküldjünk, nem kell temetni a közművelődési intézményeket, nem kell temetni a levéltárakat, könyvtárakat! Képviselő úr 15 percéből azzal az utolsó három mondattal egyetértünk, hogy ezekre az intézményekre nagyon nagy szüksége van Magyarországnak, és nemhogy meg kell tartani, hanem meg kell erősíteni ezeket az intézményeket, és ez a törvényjavaslat pont ezt szolgálja. Találtunk három mondatot az ön 15 percében, amivel egyet tudunk érteni, hogy ezekre az intézményekre nemhogy szükség van, hanem ezeket az intézményeket még meg is kell erősíteni. Erről van szó. Az a 18 ezer ember, akiről beszélünk, önök miatt kezdett el most félni, és mi szeretnénk őket megnyugtatni. [[Dr. Varga-Damm Andrea: Nem tőlünk, hanem tőletek!]] Önöktől, mert önök rémhíreket keltenek, önök hazugságokkal tömik a fejüket. Pedig nem arról van szó, amit önök elmondanak, hanem arról van szó, amit államtitkár úr az expozéjában elmondott, hogy miért is került a tisztelt Ház elé ez a törvényjavaslat, és hogy szeretnénk szervezeti kultúrafejlesztést és bérmodellváltást a kulturális szervezeteknél. A művészeti szervezeteknél, a közművelődési intézményeknél és a közgyűjteményeknél dolgozók nagyon fontos szereplők a magyar kultúra megőrzésében, fenntartásában, bemutatásában és továbbadásában. Innen is szeretnénk nekik ezt a munkát megköszönni és elismerni, hiszen köszönettel és hálával tartozunk az áldozatos munkájukért, mert elhivatottan, határozottan és a magyar kultúra, a magyar értékek érdekében végzik mindennap a munkájukat. Meg is érdemlik az anyagi megbecsülést a munkájuk elismeréseképpen. A közalkalmazotti státuszból munkaviszonyba lépő dolgozók idén 6 százalékos béremelésben részesülnek. Ez a béremelés 2020. január 1-jétől visszamenőleg megilleti a státuszt váltó dolgozókat. S hogy Ander képviselő úrnak is félig válaszoljak, természetesen dolgozunk a további lépéseken, most csak az első lépés a 6 százalék. De dolgozunk a folyamatos további lépéseken is. Ez a béremelés több mint 5 milliárd forint többletforrást jelent a szektornak úgy, ahogy az már a napokban is elhangzott, hogy Magyarország a kultúrára költött forrásokban éllovasnak számít azzal az 1,7 százalékkal, amit GDP-arányosan a kultúrára költünk. Ezzel az Európai Unióban éllovasnak számítunk. Szerintem erre legyünk büszkék. Ezek után lehetnek vitáink a mai törvényjavaslatról, de arra legyünk büszkék, hogy 1,7 százalékot költünk GDP-arányosan a kultúrára. Ez közös siker azokkal a költségvetésekkel, amelyeket ez a parlament fogadott el. Azt gondolom, hogy ez egy fontos elismerés. Tudjuk, hogy a 2008-as válság során a Gyurcsány-Bajnai-kormányok az élet minden területén elvettek, megszorítást hoztak, a nemzeti kormány pedig még a koronavírus okozta válság közepén is béremelést ad, és most is béremelésről tárgyalunk. [[Az elnöki széket Sneider Tamás, az Országgyűlés alelnöke foglalja el.]] A közalkalmazotti státuszból munkaviszonyba lépő minden egyes dolgozó kedvezőbb helyzetbe fog kerülni, mint a jelenlegi állapota. A közalkalmazotti bértábla a kulturális dolgozók körében most kötött, merev előmeneteli rendszere feszültséget okozott ezekben az intézményekben, kontraproduktív is volt néhány helyen, és nem nyújtott életpályamodellt, s ami nagyon fontos, nem díjazza a teljesítményt, ezáltal nem versenyképes, nem motiváló, nem jutalmazó. Csinálhat Ungár Péter bárhányszor viccet itt a parlamentben a kulturális dolgozók teljesítményéről vagy motiválásáról, igenis lehet teljesítmény szerinti díjazásban részesíteni őket, igenis lehet egy motiváló bérezési rendszert fölépíteni, ha egy intézményvezető kap egy ilyen lehetőséget. S mindig hozzá kell tenni a másik oldalt is: ez nemcsak egy lehetőség, hanem egy felelősség is, amivel meg kell tanulniuk élni. Nekik is ki kell szakadniuk az eddig kicsit szűk kereteket szabó közalkalmazotti bértáblából egy nagyobb lehetőséget nyitó keret felé, és ezzel a lehetőséggel meg kell tanulniuk felelősen gazdálkodni, és meg kell tanulniuk élni azzal a pluszfelelősséggel, amit ez az új rendszer fog majd rájuk róni. Én azt gondolom, hogy az intézményvezetők szerepe ebből a szempontból is felértékelődik. Nemcsak szakmailag lehetnek jó vezetői az intézményeknek, hanem egy olyan bérezési rendszert tudnak majd kialakítani, olyan előmeneteli rendszert, olyan motivációs rendszert, ami nemcsak nekünk, hanem az egész magyar kultúra ügyének hasznos és igen produktív rendszere lesz. Ahogy mondtam, ezáltal a munkáltató intézményvezetőknek szélesebb mozgástere nyílik, hiszen a bértáblához immár nem kötött foglalkoztatás a minőségi közfeladat-ellátás záloga lehet. És sose felejtsük el, ahogy mondtam, a lehetőség mellé odatenni a felelősséget. Innen is kérem államtitkár urat, hogy időnként nézzük meg, hogy ezzel a felelősséggel hogyan tudnak élni az intézményvezetők, ki az az intézményvezető, aki tud jól élni ezzel a felelősséggel, s ha ez a rendszer kialakult, akkor osszuk meg a többi intézményvezetővel azokat a jó gyakorlatokat, amelyeket látunk majd kialakulni egy-egy nagyobb intézménynél, hogy egy-egy intézményvezető hogyan is tudja kezelni ezt a helyzetet, hogyan él ezzel a lehetőséggel. A jogviszony átalakításával a tudásalapú kulturális ágazatban a tudás, a képesség és a tenni akarás kerül majd előtérbe azt gondolom, hogy ez fontos , és válik a legfontosabb társadalmi és értékteremtő faktorrá. A munkajogi státuszváltás tehát egy versenyképes, a teljesítményt, a tudást elismerő és értékelő rendszert hoz létre, amelynek a működése demokratikusabb, decentralizáltabb és emberközpontúbb is lesz. Megszűnnek a bértáblával járó merev és bürokratikus kötöttségek, a munkatársakat ismerő, velük közvetlenül együtt dolgozó intézményvezető mozgástere, döntési kompetenciája ezáltal megnő. Ezzel a dolgozók igényeihez alkalmazkodó, életképes, a döntéseket helyi szinten meghozó bérezési rendszer jön létre, amely értékelni tudja a valódi teljesítményt és az elhivatottságot. Ezt megérdemlik a kulturális intézményekben dolgozók. Ugyanakkor ettől függetlenül állami alkalmazottak maradnak, nem veszítik el a munkahelyüket, csak a munkajogi státuszuk változik kedvezőbb irányba. Nem a jogviszony megnevezése határozza meg a közösségnek tett szolgálat értékét. Köszönöm szépen. [[Taps a kormánypártok soraiban.]]"
9,u2016-10-24-97,Fidesz-KDNP,-1.0,2016-10-24,0.03007328510284424,"Köszönöm szépen, elnök úr. Tisztelt Országgyűlés! Tisztelt Képviselő Asszony! Furcsa egy olyan párt képviselőjétől hallani ezeket a kérdéseket, amelyeket ön feltett, amelyeket önöktől hallottunk, amelynek kormányzása idején került a magyar gazdaság olyan sérült állapotba [[Gőgös Zoltán: Ne beszélj mellé!]] hogy az egyik legsérülékenyebb, az egyik legnehezebb helyzetben levő gazdaság volt 2010-re [[Közbeszólások az MSZP soraiból. Az elnök csenget.]] az önök kormányzása után. [[Bangóné Borbély Ildikó: Ennek mi köze van hozzá? Az elnök csenget.]] Sok köze van, képviselő asszony, ehhez, amit mondani fogok, mert önök teremtették azt a helyzetet, hogy ezt a formát be kellett hozni, ugyanis tájékoztatni szeretném önt arról, hogy a letelepedési magyar államkötvény konstrukciójának létrehozása előtt megvizsgáltuk azt, hogy a nemzetközi tapasztalatok mit mutatnak, hisz Európában, az Európai Unióban nem ismeretlen ez a konstrukció. [[15.30]] Ennek a munkának a során az egyik legfontosabb szempontunk az volt, hogy úgy nyissuk meg a magyar gazdaságba történő befektetés, illetve a letelepedés lehetőségeit, hogy ezzel segítsük a gazdaságunk fejlődését. Vagyis a kötvények révén azok a külföldi befektetők jöhettek hazánkba, akikről joggal feltételezhető, hogy hozzájárulnak gazdaságunk teljesítményéhez, és képesek részt venni a munkahelyteremtésben.Ugyanakkor fontos megjegyezni, hogy biztonságunk is nagyon fontos szempont ebben az ügyben, ezért azok, akik letelepedési kötvény vásárlását kérelmezik, négyszeres szűrőn esnek át. Ez a mai nap folyamán többször elhangzott, a Bevándorlási és Állampolgársági Hivatal, a Terrorelhárítási Központ, az Alkotmányvédelmi Hivatal és a rendőrség is ellenőrzi őket. A szigorú ellenőrzések lefolytatására pedig a korábbi 8 nap helyett most már 30 nap áll rendelkezésükre ezeknek a szerveknek, hogy minél alaposabb munkát végezhessenek. Visszatérve a kötvényekre, tájékoztatnom kell képviselő asszonyt arról is, hogy szemben minden más államkötvénnyel, a letelepedési kötvény fontos nemzetgazdasági előnye az, hogy nem adhatják el a befektetők az ötéves futamidő alatt. Ezért ezek a piaci turbulenciák esetében is stabil, ki nem vonható forrást jelentenek az adósságfinanszírozásban. [[Dr. Legény Zsolt: És helikopterbérlet is jár hozzá?]] Amint azt képviselő asszony is jól ismeri, a közvetítő cégeket az Országgyűlés Gazdasági bizottsága nyílt ülésen választja ki és hagyja jóvá, a bizottságban egyébként az önök képviselői is, tehát nemcsak kormánypárti, hanem ellenzéki képviselők is képviseltetik magukat, így az átláthatóság megoldott a parlamenti pártok esetében. [[Általános zaj, közbeszólások az MSZP soraiból.]] Kérdésére válaszolva: természetesen a nyár végén és az ősz elején Varga Mihály miniszter úr a miniszterelnök úrtól valóban kapott felkérést az adósságstratégia, ennek keretein belül pedig a letelepedési államkötvény programjának felülvizsgálatára. Az adósságstratégia felülvizsgálatával kapcsolatos munka jelenleg is folyamatban van. Ennek keretében megvizsgáljuk többek között azt is, hogy a konstrukció előnyei még mindig fennállnak-e a jelenlegi feltételek mellett, és a kibocsátás révén elérhetjük-e azokat a célokat, amelyeket 2013-ban kitűztünk. Ennek lehet függvénye, hogy az elkészülő jelentés alapján a kormány napirendjére veszi-e, és ha igen, akkor milyen ütemezés mellett a letelepedési kötvények programjának áttekintését. A számokról pedig, amit itt ön mondott, hogy hányan tudtak tartózkodási engedélyt kapni ezeknek a kötvényeknek a megvásárlása révén, az a töredéke, amit ön mondott; nem tudom, honnét szedi ezeket a számokat. [[Demeter Márta: A belügyminiszteri válasz alapján.]] Tehát ez nagyon-nagyon fontos, hogy megint olyan számok hangzottak itt el, amelyek a közelében nincsenek a valóságnak, a tényeknek. Összességében mondva: fontosnak tartom azt, hogy a letelepedési kötvény biztonságos adósságfinanszírozási formának bizonyult, és éppen ezért maradt fenn 2013 óta. Természetesen továbbra is vállalom azt, amit mondtam, hogy a felülvizsgálata folyamatban van, ez jelen pillanatban, a mai napokban is folyik. Köszönöm szépen a figyelmüket. [[Taps a kormánypártok soraiban.]]"
9,u2018-02-20-33,Opposition,0.73486328125,2018-02-20,0.027973631396889687,"Köszönöm szépen a szót, elnök úr. Tisztelt Országgyűlés! Tisztelt Államtitkár Úr! A lengyel-magyar barátság valóban a távoli múltban gyökeredzik, és magam is fontosnak tartom azt, hogy e jó viszony a két nép között tovább erősödjön, és ez nemcsak barátságban, hanem akár közös politikai vagy gazdasági érdekek képviseletében is megmutatkozhat. Erről kell, erről kellene hogy szóljon a V4-kezdeményezés, illetve -szövetség is. Ráadásul azt kell mondanom, hogy még személyes vonzódás is van bennem a lengyelek iránt, hiszen a családom egy nagyon megbecsült ága lengyel származású. Az én egyik ükapám, Volenszky Kálmán éppen száz éve, 1918-ban írta Ugocsa vármegye főispánjaként a következő mondatot, idézném: A szabadság nem más, mint az igazságos jogoknak kölcsönös tisztelete. 1918 óta Európa népei sokat küzdöttek azért, hogy jogállamban élhessenek; azért, hogy a jogot, amelynek része ma már a nemzetközi jog és az európai jog is, az államhatalom betartsa. Sokat küzdöttek azért, hogy a jog betartására hivatott bíróságok függetlenek maradjanak, függetlenek maradhassanak. Sokat küzdöttek azért, hogy a végrehajtó hatalom az igazságszolgáltatást ne gyűrhesse maga alá, és hogy a bíróságok védhessék a polgárok jogait, akár még az államhatalommal szemben is. Tisztelt Országgyűlés! Ugyanakkor ez a határozat nem a két nép barátságáról és összetartásáról szól, hanem azt kell mondanom sajnos, hogy két autokrata kormány közös nyomásgyakorlásáról, amely vállalhatatlan, a demokratikus elvekkel és a jogállam eszméjével össze nem egyeztethető közjogi törekvéseikhez próbál igazolást találni. Magyarország és Lengyelország népét pedig mintegy paravánként használva tolják maguk előtt, hogy leplezzék saját hatalomtechnikai törekvéseiket. Tisztelt Képviselőtársaim! Ma már elég sok írás, tanulmány, vélemény született arról, hogy hogyan néznek ki a XXI. századi autoriter rezsimek. Ezek nem hasonlíthatók a XX. századi diktatúrákhoz, egészen más a természetük, egészen mások az elveik, egészen mások a jellemzőik, egészen mások a működési módszereik. Azonban az utóbbi időben, figyelembe véve egyébként azokat az országokat elsősorban, ahol ezek kiteljesedtek, mondjuk, Oroszországot, Törökországot, Azerbajdzsánt, Kazahsztánt megjegyzem, hogy Magyarország új jóbarátai és szövetségesei ezek az országok , és figyelembe véve egyébként most már Magyarországot és sajnos Lengyelországot is, jól definiálhatók, hogy mik ezek az elvek, mik ezek a módszerek, mik ezek a jellemzők, amelyek alapján ezek a rezsimek működnek. [[9.20]] Azaz nagyjából sikerült mára feltárni a XXI. századi autokráciák természetét, természetrajzát. Hogy néhány elvet említsek abszolút a teljesség igénye nélkül, és utána rátérve arra, hogy ez miért fontos most: ilyen például a nyers többségi elv, azaz a győztes mindent visz. Amelyik tagadja a fékek és ellensúlyok rendszerét, egyetlen érvet, egyetlen elvet ismer, hogy ki nyerte meg a parlamenti választást. Aztán ilyen a történelem újraírásának az igénye, aztán ilyen a demokrácia újradefiniálása általában egy-egy szócska hozzáillesztésével: forradalmi demokrácia vagy éppen Magyarországon az illiberális demokrácia. És idetartozik a szuverenitás hangsúlyozása is. A szuverenitás hangsúlyozása, hadd fogalmazzak inkább úgy, mert ez lehetne akár pozitív is: az abszolút szuverenitás doktrínájának a hangoztatása; erre kiváló példa volt államtitkár úr felszólalása. Amikor nemzetközi fórumokon ezeket az államokat kritika éri, vagy elmarasztalják őket nemzetközi jogi testületekben, és erről, még egyszer mondom, ma már tudományos művek születnek, hogy ezek általános jellemzői ezeknek a rezsimeknek akkor még hadd tegyem hozzá, hogy a hazai gyakorlatuk miatt, amiről most is szó van , akkor bizony az abszolút szuverenitás doktrínáját kezdik hangoztatni. Ez történik most is. Magyarországon ugye, elég sokat beszéltünk erről itt a parlamentben volt törekvés arra, hogy az igazságszolgáltatást a hatalom maga alá gyűrje. Erről szólt az igazságügyi reform, amit, hála a Jóistennek, az ellenzék hadd fogalmazzak az önök szája íze szerint: a brüsszeli bürokraták, a Velencei Bizottság, a monitoringbizottság, az Európai Bizottság nyomására kénytelenek voltak 80 százalékban nagyjából visszavonni. Ezért nem valósult ez meg Magyarországon, és ha tekinthetünk valamit a nemzetközi szervezetek és a magyar ellenzék közös sikerének, akkor az az, hogy ma Magyarországon az igazságszolgáltatás még úgy nagyjából független. A törekvések azóta sem szűntek meg, lásd közigazgatási bíróságok, talán pontosabb nevén: a fideszes pártbíróságok felállításának a kísérlete. Lengyelországban most ugyanez történik. Az igazságszolgáltatás függetlenségét veszélyeztető reformjavaslatokat nyújtanak be, és fogadnak el. Ez zajlik most ott, és erre reagál az Európai Unió. De nézzük azt, hogy mi jellemző még egyébként ezekre a rezsimekre! Az és ezt is, még egyszer mondom: ma már tudományos munkák dolgozzák fel , hogy egymás védelmében lépnek fel az ENSZ-ben és más nemzetközi fórumokon is azért, hogy ezeket a törekvéseiket ott meg tudják védeni. Azaz egységfrontba tömörülnek azok az államok, amelyek ezeket az autokratikus folyamatokat lejátsszák a saját országukon belül, és közösen gyakorolnak nyomást az európai és a világszervezetekre, a nemzetközi jogi fórumokra azért, hogy egyébként ott a nemzetközi jogot, az európai jogot ne tudják érvényesíteni velük szemben. Ez történik most, és ennek talán a legeklatánsabb példája ez a javaslat, amit ma tárgyalunk. Magyarán, arra használják fel a magyar parlamentet, hogy erőt demonstráljanak az Európai Uniónak a lengyelországi autokratikus törekvések védelme érdekében. Szeretném mondani, és talán ezzel az előterjesztők is egyetértenek, hogy az Európai Unió nemcsak egy gazdasági közösség, hanem egy értékközösség is. Az értékeknek pedig igenis része a jogállam eszméje. Ráadásul az Európai Uniónak az egyik felvállalt törekvése az, hogy az európai békét biztosítsa. Az európai békét akkor lehet biztosítani, ha az államok és nem az Európai Unió nem él vissza hatalmával, nem hozza az állampolgárait kiszolgáltatott helyzetbe, megtartja a fékek és ellensúlyok rendszerét saját államán belül, megtartja a jogállami elveket és a demokratikus normákat. Lengyelországban ma ennek az ellenkezőjének lehetünk tanúi, ahogy Magyarországon is, és ilyen szempontból, minthogy még egyszer mondom ezt most már kezdik feltárni, hogy mik ezeknek a rezsimeknek a jellemzői, bizonyos szempontból értem, hogy miért van itt előttünk ez a javaslat. Ma Magyarország autoriter kormánya egységfrontba tömörül Lengyelország autoriter kormányával, és ez nem a két népről szól. Még egyszer mondom: a két népet önök paravánként tolják maguk előtt, rájuk hivatkoznak, de egyébként a két nép barátságának, a két nép érzületének és őszintén remélem, hogy a két nép jövőjének sincs semmi köze ahhoz, ami itt ma folyik, és ami Lengyelországban ma kormányzati szinten folyik. Szeretném azt is mondani, tisztelt képviselőtársaim, hogy a magyar és a lengyel autokratikus törekvéseket, a jogállam megkérdőjelezését, a fékek és ellensúlyok lebontásának folyamatát, vagy éppen, hogy konkrét legyek, az igazságszolgáltatás függetlenségének megsértését elsősorban nem a kárhoztatott brüsszeli bürokraták és nem is Soros György ítélik el leginkább vagy legélesebben, hanem a tagállamok nemzeti kormányai. Például Németországé, ahol konzervatív vezetés van több mint egy évtizede; na meg az ENSZ parlamenti közgyűlésének a bizottságai. Talán az elgondolkodtató kéne hogy legyen mind államtitkár úr, mind az előterjesztők számára, hogy elsőként nem Brüsszel emelt kifogást ezek ellen, nem Brüsszel kifogásolt sem Magyarországon, sem pedig Lengyelországban. Elsőként bizony a tagállamok nemzeti kormányai tették ezt meg. Méghozzá olyan nemzetek kormányai, amelyekkel Magyarország, ha jól tudom, baráti kapcsolatban áll. Németország, úgy tudom, hogy az egyik legfontosabb partnere mind politikai, mind gazdasági értelemben Magyarországnak. De mondhatnék más államot, vagy mondhatnék tengeren túli államot, az Egyesült Államokat, ahol szintén ezt megtették, mind a magyar, mind a lengyel törekvésekkel szemben. Éppen ezért tehát, tisztelt képviselőtársaim, arra hivatkozni, hogy Brüsszel túllépi a hatáskörét, és ez az egész cirkusz, ami ma itt megy, ez ezért történik, és ennek az ellentételezéseként, ellensúlyozásaként nyújtották be ezt a javaslatot, ez egész egyszerűen nem állja meg a helyét. Mert ha Brüsszel nem tenné, akkor tenné egyébként a világ demokratikus része, úgy egységesen. Tudom, hogy vannak ezekben az államokban más vélemények. Nagyon erős kisebbségben hallani más hangokat is, de nagyítóval kell keresni, hogy az önök médiájában meg lehessen jelentetni egy-egy véleményt, ami az általam most elmondottakhoz képest más, és az önök álláspontját tükrözi. Sajnos, ma ott tartunk, tisztelt képviselőtársaim, hogy azok a tanulmányok, amelyek a XXI. századi autokráciák természetrajzát elemzik, azoknak szerves része Magyarország; szerves része Magyarország, Magyarországot idesorolják. Azt mondják, hogy még nem tartunk ott, mint Oroszország vagy Törökország, vagy Azerbajdzsán, de ugyanazokat a módszereket alkalmazzuk, és ugyanazon az úton haladunk. Sajnos, Lengyelország is ezt teszi. És azt gondolom, hogy ez nem a jövő útja. Azt kéne inkább megfontolni és meggondolni, hogy ha Magyarország felelősséget érez a lengyel nép iránt és remélem, hogy így van , akkor megpróbálja a lengyel kormányt rábírni arra, hogy változtasson a hozzáállásán, már ami a jogállamiság elveit és eszméjét illeti. Ezzel sokkal többet tudna segíteni a lengyel népnek, mint azzal, hogy kiáll egy olyan kormányzati törekvés mellett, ami biztosan nem a lengyel polgárok és a lengyel emberek érdeke. Éppen ezért, tisztelt képviselőtársaim, a javaslatot támogatni nem fogjuk, én magam sem fogom, és még egyszer szeretném hangsúlyozni, nem azért, mert ne tartanám, és ne becsülném sokra Magyarország és Lengyelország barátságát, ne tartanám nagyon sokra a lengyel embereket, és ne éreznék irántuk rokonszenvet; hanem azért, mert úgy gondolom, hogy annak a folyamatnak a megállítása, ami ma Magyarországon és Lengyelországban folyik, az a lengyel és a magyar embereknek az érdeke. Köszönöm szépen a figyelmet"
9,u2017-11-15-13,Opposition,0.69482421875,2017-11-15,0.11568909138441086,"Köszönöm a szót, elnök úr. Tisztelt Képviselőtársaim! Szeretnék csatlakozni azokhoz, akik üdvözlik ezt a határozati javaslatot, mert valóban szükséges, hogy egy ilyen kivételes alkalomnak a magyar parlament is méltó emléket állítson. Külön üdvözlöm, hogy a közöttünk ülő, hadd nevezzem ilyen magasztosan, a történelem tanúja, dr. Turi-Kovács Béla képviselőtársunk ilyen átfogó, nagy ívű beszédet mondott ezzel az ünnepi megemlékezést szolgáló állásfoglalással kapcsolatban, mert azt hiszem, hogy ezen az ünnepi gesztuson túl, amit az előterjesztők ezzel biztosítanak, az ilyen gondolkodás visz bennünket előre, amit a képviselő úr egész élettapasztalata súlyával tudott elénk tenni. A magyarság megtartása a határon túl sem képzelhető el a mai nap másképpen, mint az Európai Unió keretében, uniós polgárokként, és ezen keresztül a kulturális jogok, az őket megillető egyenlő jogok elérésével. Tehát ezt szembeállással, kardcsörtetéssel biztosan nem lehet elérni, ebben neki teljesen igaza van. Ugyanakkor egy bizonyos történelmi párhuzamot is szeretnék vonni, bár nagyon halványan, a Trianonban érvényesített magyar tárgyalási magatartással, illetve ennek a tárgyalási magatartásnak a hiányával és az akkori politikai elit történelmi tévedésével, hogy ők eleve akarták elutasítani a trianoni határrevíziót, ezért kísérletet sem tettek arra, hogy ezeket a kisebb korrekciókat végigtárgyalják, amiket például itt Somoskőújfalu kapcsán is aztán sikerült elérni. Tehát a legújabb kutatások dokumentumai mutatnak rá arra a szomorú tényre, hogy a magyar külpolitika rendkívül elhibázott hozzáállásának az eredménye, hogy a Trianonban elfogadott határok a hivatalnokok által összeállított legeslegrosszabb változatot jelentik. Azzal készítette el két angol és két francia hivatalnok, még csak nem is diplomata, ezt a határtervezetet, hogy ez majd úgysem fog tetszeni a magyaroknak, és majd tárgyalásokat fognak kezdeni, ami ebben a Somoskőújfalu-tervben kivételesen meg is jelent, és ilyen tárgyalások sorozataként majd eljutnak valami közbenső határrevízióhoz. Rendkívül sajnálatos, hogy erre az akkori diplomácia még csak kísérletet sem tett egy elhibázott politikai alapállás jegyében. A párhuzam ott van, hogy véleményem szerint meglehetősen elhibázott a magyar vezetés Európa-politikája. Tehát ez a kampány, amit a magyar kormány az elmúlt években Európa ellen folytat, nem javítja Magyarország pozícióit, nem segít abban, hogy az Unióban rejlő előnyöket Magyarország maximálisan kihasználja, hanem egyfajta egyre nagyobb ellenszenvet, egyre nagyobb ellenállást fogunk kiváltani Európa népeiből. És én attól tartok, hogy már rövid távon is - tehát nem úgy, ahogy Turi-Kovács képviselő úr mondta, hogy ezer évre elrendezzük a dolgainkat -, néhány éven belül ez az Európa-ellenes vagy Európa hangulati támadását képviselő magyar kormányzati politika vissza fog köszönni azoknak az előnyöknek, kedvezményeknek, nem mondom azt, hogy a megvonásában, de az esetleges mérséklésében, amiben Magyarország most az egyöntetűség jegyében kétségtelenül részesül. Tehát egy ilyen ünnepi alkalom szerintem kell hogy emlékeztessen bennünket arra, hogy mi a történelem tapasztalata, és hogyan szűrjük le a történelmi események konklúzióját a saját mai politikai gyakorlatunkra. Úgy gondolom, ebben célszerűbb lenne, ha magunk elé tűznénk Európa valós értékeit, és azokat erősítve, azokkal együttműködve, nem pedig hangulati Európa-ellenes kampányokkal próbálnánk haladni az Európai Unió nyújtotta lehetőségek megfogalmazásában. Ezek közé a lehetőségek közé sorolom a határon túli magyarság ügyének a kérdését is, amelyet az Európai Unió jogi keretei és az általa nyújtott lehetőségek mentén lehet sokunk véleménye szerint a legeredményesebben képviselni. Köszönöm a szót, elnök úr."
9,u2015-03-19-85,Opposition,0.57861328125,2015-03-19,0.03468994423747063,"Köszönöm szépen, elnök úr. Tisztelt Ház! Tisztelt Képviselőtársak! Tisztelt Biztos Úr! Dr. Székely László biztosi köszöntőjében kiemeli, hogy törekedett a folytatólagosságra és az állandóságra helyezni a hangsúlyt a beiktatását követő időszakban. A több mint 300 oldalas beszámoló elolvasása, kijelenthetem, hogy képviselőségem alig egy éve alatt talán az eddigi legizgalmasabb - ha lehet ilyet mondani - olvasmányai közé tartozott. Székely László így fogalmaz: „Egy igencsak vaskos kötetet tarthat ön a kezében, amely fontos lenyomata mintegy szociológiai jogállamunk honi állapotainak. Tanulságos olvasmány mindazoknak, akik tényleg ismerni akarják a magyar valóságot, szinte teljes keresztmetszete a társadalomnak, államnak, jognak, maga az élet, ha úgy tetszik. S persze az ügyek mögött, ne feledje, tisztelt olvasóm, mindig ott vannak az emberi sorsok.” Csak remélni tudom, hogy minden képviselőtársam elolvasta ezt a több mint 300 oldalas jelentést, és fontosnak is tartották, hogy ezt elolvassák. Ha kicsit cinikus szeretnék lenni, akkor a kormánypárti képviselőknek kötelezővé tenném, mint az iskolában a kötelező olvasmányt. Sajnálatosan látom, hogy ennek a jelentésnek a tárgyalásánál, amely alapvető jogokról szól, emberi sorsokról, ahogy biztos úr idézte, és olyan emberi sorsokról, amelyek megdöbbentik az olvasót, a Népjóléti bizottságból alig vagyunk itt néhányan. Én két mondattal jellemezném a jelentést: tombol benne az őszinteség, és látlelete az ország állapotának ez a több mint 300 oldalas jelentés. Már az események bemutatásánál világossá válik, hogy mennyire fontos a hivatala és a munkatársai számára a jogvédő civil szervezetekkel való együttműködés. A kormánypárti politikusoktól eltérően a beszámoló nagyon elismerően szól a jogvédő civil szervezetek munkájáról, és hosszasan ecseteli, elemzi a velük kiépített intenzív szakmai kapcsolatot. A jelentés, már többen elmondták előttem, öt fő területtel foglalkozik: a gyermekek jogait elemzi, nemzetiségi jogokat, az egészséges környezet védelmét, a fogyatékossággal élő személyek, illetve további, leginkább veszélyeztetett csoportok jogainak védelmét érintő ügyeket vizsgált. A hátulján található táblázatokat átnézve, Gúr képviselőtársam már elmondta, hogy 6977 esetben vizsgálódtak, és ha megnézzük a területi eloszlásokat, nagyon érdekes, hogy honnan érkeznek be a jogvédő szervezetekhez a panaszok. Ha Budapestet nézzük, 2042 esetben fordultak Budapestről, Pest megyéből 916-an, és ha azt vesszük, hogy hátrányos helyzetű, szegényebb megyékről beszélünk, akkor Szabolcs-Szatmár-Beregből 283 esetben fordultak, Borsod-Abaúj-Zemplén megyében 347, de ha a saját megyémet említem is, 281 esetben fordultak valamilyen jogvédő hivatalhoz, szervezethez. Nagyon tanulságos számomra, igaz, mondhatnánk azt, hogy Budapest a legnagyobb város, de láthatóan nagyon kevés az úgymond szegény megyékből jogorvoslati kérvényt benyújtó esetek száma. Azt gondolom, meg kellene vizsgálni, hogy miért is van ez. Vagy nem tudnak róla, vagy egyáltalán nem is tudnak odáig eljutni az emberek, hogy jogorvoslatot kérjenek a maguk számára. [[15.10]] A jelentés sokszor rámutat a veszélyeztetett társadalmi csoportok helyzetére, sokat foglalkozik - nagy örömömre - a gyermekeket érintő problémákkal és annak tapasztalataival. Megmondom őszintén, amikor legelőször elolvastam ezt a jelentést, elkezdtem jegyzetelni, és utána feladtam ezt a jegyzetelést, mert ugyanezt talán leírta volna az ember a könyv után, és volt egy olyan gondolatom, hogy meg kellene azt a parlamentben játszani, ha már a kormánypárti politikusok nem ülnek itt, hogy annak a néhány politikusnak, aki itt ül, elkezdeni felolvasni ezt a könyvet szóról szóra, betűről betűre. Mert tényleg látszik az, hogy a fideszes, KDNP-s politikusoknak ez a jelentés nem igazán fontos; ha fontos lenne, akkor most itt ülnének velünk, és elmondanák a véleményüket erről a jelentésről. A gyermekekkel kapcsolatosan részletesen kitér a jelentés a gyermekétkeztetésben tapasztalt hiányosságokra. Erre majd külön ki fogok térni. Több, gyermekeket vizsgált ügyben rámutat a jelentés a gyermekvédelmi jelzőrendszer működési problémáira, a jelzőrendszer működésével kapcsolatos visszásságokra, a jelzőrendszer együttműködésének hiányosságaira. Minden esetben el szoktuk mondani, hogy nem tudunk előrehaladni, ha a jelzőrendszer nem jól működik.A gyermekétkeztetésnél muszáj lesz néhány idézetet felolvasnom, mert döbbenten olvastam, amikor a családbarát kormány sikertörténetként adja elő a rászoruló gyerekeknek a támogatását, hogy milyen problémákkal találkozott a biztos a hétköznapokban. Idéznék néhány gondolatot ebből a jelentésből: „A speciális igényű gyermekek étkeztetésének megoldása nem múlhat az intézmények jóindulatán. A megoldás megtalálása az intézmények számára nem fakultatív feladat.” Ez azt jelenti, hogy nem minden esetben oldják meg az intézményekben azt a kötelező feladatot, óvodában, iskolában, amikor mondjuk, lisztérzékeny, cukorbeteg vagy akármilyen betegséggel küszködő gyermekről beszélünk, nagyon sok esetben ez a jelentés leírja, hogy megszegve úgymond a törvényt, nem biztosítják az alapvető jogokat a gyermekek számára. Számos óvodában és iskolában tekintette át a kedvezményes étkeztetés körülményeit a hivatal: „nem állami intézménynél a fenntartó, a települési önkormányzat az általa fenntartott óvodában és a közigazgatási területén az állami intézményfenntartó központ által fenntartott nevelési-oktatási intézményben - költségvetési okokra hivatkozással kedvezményesen az 1-8. évfolyamon tanuló gyermekek számára a déli főétkezést, a vizsgált középiskolában a kedvezményes, 50 százalékost étkezést pedig a jogosultak nagy száma ellenére csak minimális létszámú gyermek számára biztosítják.” Döbbenten olvastam ezt a jelentést. Folytatom: „Élve a jogszabály adta lehetőséggel a fenntartók, iskolavezetők a szülőket arra hívták fel, nyilatkozzanak úgy, hogy gyermekük számára csak az ebédet igényelik.” Beszélünk ilyenkor arról, hogy 50 százaléka a gyermekeknek, minden második gyermek szegénységi kockázatnak van kitéve, mondhatjuk úgy is, hogy szegény, akkor felháborodva olvasom, hogy ma ilyenek előfordulhatnak oktatási intézményekben. Ha gyermekéhezésről beszélünk, egy szám elfogadható, az a nulla. Nincs olyan, hogy egy kormány elfogadja azt, hogy Magyarországon gyermekek éhezzenek. A következő, ami megdöbbentett, és ezt is fel fogom olvasni, mert tényleg csak szó szerint lehet idézni, ez az illegális bevándorlással kapcsolatos, és itt is gyerekekről beszélünk. „Az elmúlt évben jelentősen megnőtt a Magyarországra illegálisan, szülő vagy felnőtt kíséret nélkül bejutó külföldi gyermekek száma. Az Európai Uniót is foglalkoztatja az obudsman jelentésében szereplő probléma. A rendőrség csak 2012. január 1. és szeptember 30. között 700 kísérő nélküli kiskorút - 700! -, vagyis olyan külföldi gyermeket fogott el, aki a szülei vagy más felnőtt kísérő nélkül, a határt illegális átlépve érkezett az országba. Közöttük 14 évnél fiatalabb gyermekek is voltak. Több fiatalt visszaküldtek Szerbiába, ahonnan érkeztek, másokat ugyan elhelyeztek az arra kijelölt gyermekotthonokban, ám minden három gyermek közül kettő kisvártatva nyomtalanul eltűnt.” Folytatom: „Az ombudsman arra is rámutatott hogy a Magyarországon is hatályos gyermekjogi egyezmény értelmében az állam különleges védelmére és segítségére jogosult minden gyermek, aki ideiglenesen vagy véglegesen meg van fosztva családi környezetétől. Ezzel ellentétes, hogy az ideiglenes elhelyezésre kijelölt hazai gyermekotthonok a szabad férőhelyek ellenére - különféle, a jelentésben is részletezett indokokkal - nem voltak hajlandóak befogadni a vizsgálatban szereplő, kíséret nélküli kiskorúak egyharmadát.” Itt továbbra is csak gyerekekről beszélünk. „Egy gyermekotthon nevelője elmondta, hogy a visszatérő, kísérő nélküli kiskorúak között többen is állították: a fizetett embercsempész vállalta, hogy kudarc esetén három alkalommal kísérli meg őket a zöld határon átjuttatni. Bár a határt illegálisan átlépő, kísérő nélküli kiskorúak kivétel nélkül azt állították, hogy embercsempészek közreműködésével jutottak Magyarországra, ezek kapcsán sem embercsempészet, sem emberkereskedelem, sem más bűncselekmény miatt nem indult büntetőeljárás. Nyilvánvaló, hogy a gyermekek kiszolgáltatott helyzete, az abból eredő sérelmeik bűncselekményekkel is összefüggésbe hozhatóak, viszont a hatályos szabályozás az idegenrendészeti hatóságokat nem kötelezi, hogy erről az áldozatsegítségért felelős hatóságot értesítsék.”Azért hoztam fel ezt a témát, mert hetekkel ezelőtt volt egy vitanap pontosan a gazdasági bevándorlásról, és döbbenten olvastam ezt a részét a jelentésnek.A másik, gyerekekkel kapcsolatos megfogalmazás: „A gyermekek jogaival kapcsolatos ügyek és panaszok egyik jellemző területe a közoktatás: az oktatási intézménynek eljárásával mulasztásaival kapcsolatban rendszeresen érkeznek a szülőktől, kivételesen pedig maguktól a gyermekektől, tanulóktól beadványok.” Itt nem akarok részletekbe belemenni, csak ajánlani tudom, hogy olvassák el, hogy miről van itt szó.Itt kiemeli a jelentés, hogy súlyos károkat okoz a gyerekeknél a tankötelezettségnek a 16. évre való leszállítása. És itt még foglalkozik ebben a fejezetben a gyermekmunkával; jól hallották, kedves képviselőtársaim, Magyarországon gyermekmunkával. Az ombudsman 2013-ban külön utóvizsgálatot folytatott a hazai gyermekmunka helyzete vonatkozásában. Itt is csak pár mondatot olvasnék fel. „A vizsgálat azonban feltárta azt is, hogy a gyermekek éjszakai munkáltatása mellett a kockázatos, a gyermek fizikai fejlődésére veszélyes munkavégzések is jelen vannak, sőt a hatóság már több ízben találkozott olyan esettel, amikor - megint mondom - külföldi állampolgárságú gyermekeket foglalkoztattak illegálisan. A tankötelezettség 16 éves korra történő leszállítása miatt ugyanakkor lehetséges, hogy a korábbinál nagyobb számban jelenik meg a munkaerőpiacon ez a korosztály, akikre azonban speciális munkajogi szabályok vonatkoznak, amelyeket a foglalkoztatásuk során meg kell tartani.” Itt még külön elemzi a jelentés, hogy ezeknek a gyerekeknek a foglalkoztatása, ha legálisan történik vagy illegálisan, mivelhogy gyerekekről beszélünk, nem fejlett felnőtt emberekről van szó… - speciális munkakörülmények és speciális szabályozások kellene hogy vonatkozzanak rájuk. Nagy élmény volt számomra ezt a jelentést elolvasni. Én az olvasás közben bejelölgettem azokat a részeket, amelyek nagyon-nagyon fontosak lennének, hogy elhangozzanak a parlamentben. Felosztottuk a képviselők között, hogy ki miről fog beszélni, nem lehet 15 percben elmondani ennek a jelentésnek a fő részét, a tartalmát. Azt gondolom, hogy mindenkinek kötelessége lenne elolvasni, kötelessége lenne, hogy megismerje ezt az anyagot. Biztos úr azt mondta itt a pulpitusnál, hogy ha valaki meg akarja ismerni a magyar valóságot, akkor el kell olvasnia ezt a könyvet. [[15.20]] Mi, ellenzéki képviselők nagyon sokszor elmondtuk már, hogy ismerjük a magyar valóságot. Két párt nem akarja ezt ma Magyarországon tudomásul venni, a Kereszténydemokrata Néppárt és a Fidesz. Ők nem akarják ma a valóságot látni, és nem akarják érzékelni, hogy mi zajlik ma Magyarországon. Még egyszer azt ajánlom, kedves képviselő urak, ha már nem mernek kimenni az emberek közé szembesülni azzal, ami az országban zajlik, akkor tessék ezt a jelentést elolvasni, s akkor nagyon sok mindennel fognak szembesülni. Köszönöm szépen."
9,u2017-05-05-77,Opposition,-0.9287109375,2017-05-05,0.02612896077334881,"Köszönöm szépen. Tisztelt Elnök Úr! Tisztelt Országgyűlés! Azért kértem két percre még lehetőséget, mert igazán érthetetlen számomra, hogy Dunai Mónika képviselő asszony vagy éppen államtitkár úr miért nem hat oda, hogy Farkas Flórián itt legyen egy ilyen napirendi pont tárgyalásánál, mert pont ez a területe miniszterelnöki megbízottként, és nagyon sajnálom, hogy nem szól hozzá, hogy ő hogy látja a magyarországi romák, cigányok élethelyzetének a javítását az oktatásban. De annak ellenére, hogy Kissné Köles Erika nagyon szépen elmondta Farkas Félix helyett, amit kellett, neki is, azt gondolom, itt lenne a helye, amikor a cigány tanulókról beszélünk és a köznevelésről, ami a romákat érinti. Tehát ezt nagyon fontosnak tartottam, hogy elmondjam, mert önöknek hatni kell oda, hogy nem lehet, hogy valaki azért kapja a fizetését, hogy ezzel a területtel foglalkozzon, és nincs itt annál a napirendi pontnál. Persze lehet, hogy kimentette magát, akkor elnézést kérek, de önök nem mondták, hogy kimentette volna bármelyikük magát. A másik, amit mondott Gyüre Csaba képviselőtársam. Én azt gondolom, nagyon fontos tisztázni azt, hogy az átlag alatti oktatásból átlag feletti oktatási színvonalra bekerülő gyerekeknek nincs esélyük arra - pontosan akarom idézni: tehát képtelenek felvenni a ritmust az ottani oktatási rendszerrel. Ezzel, remélem, azt akarta mondani képviselőtársam, hogy nem a gyerekek tehetnek arról, hogy a ritmust nem tudják felvenni, hanem az a rendszer, ami ebbe a helyzetbe belekényszerítette őket. [[Dr. Gyüre Csaba: Így van.]] És pontosan erről szól a szegregált oktatás, amit az Európai Bizottság nem enged meg. Hogyha szegregált valami, azt nem tartom jónak és elfogadhatatlannak tartom, viszont abban az esetben, amit a szószóló asszony is mondott, és Gyüre Csaba képviselő úr is mondott, abban az esetben, amikor a földrajzi hely determinálja ezt a kérdést, akkor nem tudunk mit csinálni, mint egyetlenegy dolgot, mégpedig azt, hogy az oktatás színvonalát olyan szintre emelni, hogy vonzó legyen mások számára is, szeretném még egyszer aláhúzni, mert ha nem lesz ez, akkor slumosodás lesz, akkor kirekesztődés lesz, akkor szegregáció lesz a szó szoros értelmében. Tehát ezért nagyon fontosnak tartanám, hogy igen, azzal kell foglalkoznunk, hogy ha ilyen helyzet előáll, akkor nem tudunk mást csinálni, mint a pedagógusok bérezését olyan helyzetbe hozni, amely készteti őket, hogy ott tanítsanak, vagy éppen az oktatási intézmények színvonalát mindenféle területen olyanná kell tenni, hogy vonzó legyen bárki számára is. Köszönöm szépen."
9,u2017-11-13-225,Opposition,-0.93115234375,2017-11-13,0.9872350096702576,"Nagyon szépen köszönöm a szót, elnök úr. Tisztelt Országgyűlés! Ahogy a bizottság ülésén is elmondtuk, ez a törvényjavaslat aktuálisabb, mint most, nem is lehetne. Nem lehetne azért, mert a civil szervezetek megbélyegzéséről szóló törvénnyel kapcsolatban az Európai Bizottságban kötelezettségszegési eljárás zajlik Magyarországgal szemben, és úgy hiszem, azon kívül, hogy azok az érvek most is természetesen állnak és érvényesek, amelyeket a civiltörvény vitájában és azt követően elmondtunk, Magyarország tekintélyét ismét csorbítani fogja az, hogy ebben az ügyben újra el fogják marasztalni hazánkat. Én értem azt, hogy az önök politikai kampánya részben erre épül, erre a hazug retorikára, amely egyébként a Soros-civilszervezetnek bélyegzett civileket kívánja jogi értelemben is megbélyegezni. Ez az, amiről az önök civiltörvénye szól. Nem véletlen az, hogy már a beterjesztést követően szinte azonnal közfelháborodást keltett itthon is és határainkon túl is. Csodálkozik Hollik képviselőtársam, pedig ez így van. Az, hogy egyébként az önök lakájmédiája gyakorlatilag propagandaként terjesztette azt, hogy ez így jó, az nem azt jelenti, hogy egyébként a társadalom ezt elhitte volna. Ugyanis, ha feltűnt volna önöknek, a civiltörvénnyel és a CEU-val kapcsolatban meglehetősen nagy tömegek vonultak az utcára és demonstráltak a két törvényjavaslat ellen. [[18.00]] Azt követelte a tömeg önöktől, hogy fejezzék be azt a politikát, amit ezzel kapcsolatban folytatnak. Ez a politika nem szól másról, mint hogy az önöknek nem kedves, nem az önök álláspontját képviselő társadalmi csoportosulások ellen koncentrált támadást indítanak. Támadást indítanak a parlamentben, támadást indítanak a médiabirodalmukon keresztül, és támadást indítanak törvényhozási aktusok útján is. [[Az elnöki széket Jakab István, az Országgyűlés alelnöke foglalja el.]] Látni kell azt, hogy ez egy folyamat, amit akkor is elmondtunk, ami erről szól. Arról szól, hogy ha önöknek nem tetszik egy egyetemnek az irányvonala, akkor azt különböző adminisztratív okokra hivatkozva megpróbálják bezáratni és még a helyét is sóval felhinteni. Arról szól, hogy ha önöknek nem tetszik a civil szervezetek kritikus kiállása a kormánnyal szemben, akkor először a miniszterelnök személyes utasítására, utólag a bíróság által kimondott módon jogszerűtlenül ráuszítják a Kehit, esetleg adóvizsgálatot kezdeményeznek vele szemben, elviszik az irataikat, járőrautók viszik el és kísérik be a civil szervezetek vezetőit, aztán persze kiderül, hogy ez nem eredményes. S amikor ezen is túl vagyunk, akkor törvényjavaslatot terjesztenek elő, amelyben megbélyegzik azokat a civil szervezeteket, amelyek reményük szerint önöknek nem kedvesek. Az, hogy egy kicsit visszaütött ez a törvényjavaslat, már más lapra tartozik, de az önök célja egyértelműen ez volt. Ne mondják nekem azt, hogy ez csak az átláthatóságról szól, mert ez egy kamu duma. Azért az, mert kapcsolódik ehhez, ahogy mondtam, egy olyan kommunikációs hadjárat, ahol a következőt mondják: Soros György a magyar állam ellensége. Azokat a civil szervezeteket, amelyeket önök megneveznek, mert önöknek nem tetsző véleményt mondanak, Soros György pénzeli. A jogszabállyal azt kívánják elérni, hogy föltüntessék azt, melyek azok a civil szervezetek, amelyeket Soros György pénzel. Ebből nagyon egyszerű logikai összefüggéssel jutunk el odáig, hogy ha tehát ilyen civil szervezetek ezt feltüntetik, akkor azok hazaárulók és a haza ellenségei. Erről szól ez a javaslat, tisztelt képviselőtársaim, köze nincs az átláthatósághoz. Ennek a szégyenteljes törvényjavaslatnak a visszavonását követeljük. S még egyszer mondom, az aktualitásához kétség nem fér, mert ezzel lehetne elejét venni annak, hogy egy újabb kötelességszegési eljárásban, ami folyamatban van, Magyarországot sokadszorra, nagyon sokadszorra ismét elmarasztalják. Köszönöm szépen, elnök úr."
9,u2015-04-01-55,Opposition,-0.95654296875,2015-04-01,0.15664418041706085,"Köszönöm szépen a szót. Tisztelt Elnök Úr! Tisztelt Képviselőtársaim! Nem mehetünk el amellett, hogy a törvénymódosítás tárgyalására azért kerül most sor, mert a kormányzat megint mulasztott. Nem tudta, vagy nem is akarta betartani a nemzetközi egyezmények által támasztott követelményeket. Ahogy látható, a kormány megint a munkavállalók kárára nem cselekedett, és emiatt sajnálatos módon ismét egy kötelezettségszegési eljárás megindítására kerülhet sor Magyarországgal szemben. Az Európai Bizottság által a tengerészek képzésének minimumszintjéről szóló európai parlamenti és tanácsi irányelv átültetésének hiánya miatt indítottak kötelezettségszegési eljárást Magyarországgal szemben. Ez a szégyenteljes eljárás is elkerülhető lett volna, ha a kormányzat komolyan veszi a kötelezettségeit és az Európai Uniót. Megint bebizonyosodott, jelzem, sajnálatosan, hogy nem képes a jelenlegi kormányzat zökkenőmentesen együttműködni az Európai Unióval. Ez a magatartás azért különösen fájó, mivel ezt a munkavállalók rovására teszi ismét a kormányzat. Az irányelv teljes átültetéséhez minden tagállamnak fel kell állítani egy, a tengerészek egészségügyi alkalmasságának vizsgálatát célzó intézményrendszert, amelyben a tengerészeket elismert és a tengerészeti hatóság nyilvántartásában szereplő orvos vizsgálja. E feladat utólagos, megkésett rendezésének vagyunk most tanúi. A nemzetközi követelmények szerint az elkövetkezendőkben csak a hajózási hatóság által nyilvántartásba vett orvosok lehetnek jogosultak a tengerészek vizsgálatára. A törvénymódosítás a munkavállalókra nézve kedvező elemet is tartalmaz, nevezetesen, hogy a kollektív szerződés a napi és heti pihenő együttes mértékét a jelenlegivel szemben, ami 65 óra, legalább 70 órában állapítja meg. Ez a lépés mindenképpen támogatható és kedvező lépés a munkavállalók számára. Összességében elmondható, hogy a törvényjavaslatban megfogalmazottak és leírtak támogathatóak, mivel egyrészről megszüntet egy Magyarországgal szemben indított kötelezettségszegési eljárást, egyet a sok közül, másrészt olyan módosításokat tartalmaz, mely a munkavállalók életkörülményeit, munkakörülményeit javítja, így az MSZP támogatni fogja. Köszönjük szépen. [[Demeter Márta tapsol.]]"
9,u2016-06-07-60,OTHER,0.74365234375,2016-06-07,0.03191497176885605,"Köszönöm szépen. Tisztelt Elnök Úr! Tisztelt Ház! Nagyon örülök neki, hogy egy ilyen fontos kérdésben végre konszenzus alakult ki az Országgyűlésnek a főbb, meghatározó pártjai között, és úgy gondolom, a képviselők javarésze is egyetért azzal, hogy ezt a javaslatot, illetve a szubszidiaritás vizsgálatát, amelyet elvégzett az Európai ügyek bizottsága, továbbítsuk, hagyjuk jóvá, és továbbítsuk az Uniónak a megfelelő szervei felé. Ez egyrészt jogilag egy megalapozott döntés, tehát én végigolvastam azt a jelentést, amit letettek az asztalunkra, ami benne van, az jogilag korrekt, és az uniós jog alapján is megállja a helyét. Ez az egyik fele a dolognak. Természetesen láttunk olyat is, amikor, mondjuk, a Magyar Országgyűlés sem minden esetben használja ki azokat a lehetőségeket, amelyek az uniós jog által ráruházódnak, de ebben az esetben örülünk neki, hogyha ez sikerült. De azért nagyon fontos annak a hátterét is ismertetni, hogy hogyan jutottunk el ide, lévén, hogy egyrészről örülünk neki, hogy a baloldal is belátja, hogy egy ilyen javaslat támogatása, egy ilyen határozati javaslat támogatása elengedhetetlen, hogy legalább az Unió felé jelezzük azt, hogy rossz irányba haladnak. Tudom, hogy a jelzés sokszor nem elég, és adott esetben, ahogy a tavalyi, 2015. szeptemberi tanácsi határozatot meg kellett támadni az uniós bíróság előtt, néha arra is szükség van, és egyébként sokszor azt is láthatjuk, hogy sok esetben még mindkettő is kevés, viszont az nagyon fontos, hogy egy ilyen határozatot minél nagyobb létszámban szavazzon meg az Országgyűlés. Hozzáteszem, nagyon örültünk volna neki, hogyha mondjuk, egy évvel ezelőtt a baloldal is hasonlókat mondott volna, illetőleg azt kell mondjam, hogy időben egy versenyzésbe nem szeretnék belemenni, de egyébként a menekült- vagy bevándorlási válság - az elnevezés bizonyos embercsoportok tekintetében változhat, hiszen vannak menekültek, illetve vannak bevándorlók, gazdasági bevándorlók - kapcsán először mi jeleztük, hogy ez egy komoly probléma lesz. Egyébként a határőrségnek a megszüntetését is ezért tartottuk óriási problémának, hibának annak idején, de annak örülünk, hogy egyébként a kormány ezzel Európa-szinten relatíve gyorsan kapcsolt, és megtette azokat az intézkedéseket, ami egyébként minden uniós országnak, így Magyarországnak is a kötelezettsége. Abban, hogy a schengeni határokat megvédjük, nincs semmi nóvum, ez egy kötelezettség, amit magunkra vállaltunk. Amikor tehát kialakult ez az egész helyzet, az volt az érthetetlen, hogy hogyan lehet az, hogy Európa jó része, a demokratikus, magukat jogkövetőnek tartó országok javarésze azt nem értette, hogy Magyarország megpróbálja így vagy úgy, hatékonyan vagy kevésbé hatékonyan, de legalább megpróbálja megvédeni a határait. Tehát eljutottunk oda, hogy a hatályos jogszabályok betartását kérik számon egy tagországon. Azóta persze sok víz lefolyt a Dunán, és a választópolgárok is szembesültek azzal úgy Németországban, mint egyéb szegletekben, akár az északabbi országokban, hogy mit jelent az, hogyha kinyitjuk a határokat, és mindenkit beengedünk, anélkül, hogy tekintettel lennénk rá, hogy ők honnan jönnek, milyen célból szeretnének az Unióba bejönni, menekültek vagy gazdasági bevándorlók vagy akár terroristák. Azt is láthattuk, hogy nagyon sok terrorista jött be ezzel a hullámmal, és hazánkon keresztül is több terrorista egyrészt átvonult, illetve itt is voltak találkozási pontok, illetve akár Brüsszelből idejöttek, és itt vették fel terroristatársaikat. Ezek nagyon veszélyes tendenciák. Egyébként természetesen az első körben sült bolondnak nevezték azokat is, akik azt mondták, hogy összefügg a bevándorlási kérdés és a terrorizmus, pedig nem hiszem, hogy túl nehéz kérdés lenne azt belátni, hogy ha számolatlanul, szabályozatlanul bejöhetnek az emberek, akkor a terroristák ezt nyilván ki fogják használni, mert miért ne tennék, ostobák lennének a maguk szempontjából, hogyha ezt nem tennék meg. Úgyhogy nagyot fordult az időnek a kereke, és egyébként remélem, hogy ezek a tendenciák Európában is meg fognak erősödni. Benne van ebben a jelentésben, és én örülök neki, hogy egy mondat erejéig szerepel benne, hogy egyrészt a problémát ott kell megoldani, ahol az képződött, a problémát egyébként nem Európa okozta, nem az európai államok okozták, ezzel is tisztában kell lenni, illetőleg felmerülhet - itt persze világviszonylatról beszélünk - azoknak az országoknak a felelőssége, amelyek egyrészt gazdag muzulmán országként, arab országként semmiféle erőfeszítést nem tettek arra, hogy befogadják ezeket az embereket, sőt egy az egyben bezárták a határaikat, nemhogy a gazdasági bevándorlók, még a menekültek előtt is, a valós menekültek előtt, ez az egyik helyzet a világban. De egyébként még olyan fejlett országok is, amelyekben sokszor…, vagy inkább úgy fogalmazok, hogy - nem jó szó a „számonkérés”, hanem - amely országokban sokszor jelentek meg olyan cikkek, hogy mi folyik Magyarországon, például Japánra is lehet gondolni, amely egy modern demokrácia, messze van tőlünk, egy gazdag ország, de amikor megnéztük azokat a menedékkérelmeket, és ez a nemzetközi médiában is megjelent, hogy mondjuk, Japán hány embert fogadott be, egyébként a több ezer kérelemből mennyit bírált el pozitívan, nem akarok butaságot mondani, talán volt olyan év, hogy 16-ot. És ráadásul a japán miniszterelnök - a sajtóban megjelent -, amikor rákérdeztek, hogy hogyan lehet, hogy Japán ilyen gazdag országként, ahova azért jó pár ezer menedékkérelmet benyújtottak, így áll hozzá, akkor azt mondta, hogy a demográfiai kérdés a legfontosabb Japánban, és most, ne haragudjanak, nem érnek rá más kérdésekkel foglalkozni. Ja, és ott is megjelentek egyébként azok a cikkek, hogy mi folyik itt Magyarországon és Európa keleti végein. Tehát egyfajta álságos média-hozzáállást is tapasztalhattunk, de azért a nemzetközi sajtó is folyamatosan elment abba az irányba, hogy a vélemény változott - persze addig sok pofont kiosztottak oktalanul és igazságtalanul, és utána meg nem mondták azt, hogy esetleg azoknak volt igaza, azoknak a politikai erőknek, amelyek azt mondták, hogy ebből probléma lesz, illetve hogy a problémát helyben kell megoldani. Örülök tehát neki, hogy egyrészt szerepel, hogy helyben kell megoldani, ez akár egyébként pénzügyi hozzájárulással is járhat, tehát ne legyünk farizeusok, lehet, hogy ahhoz, hogy egy problémát megoldjunk, valamennyi… nem ebben a formában egyébként, amire ki fogok térni, hanem hogy bizonyos terheket levegyünk bizonyos országok válláról, illetve hogy a menekülteket, mondjuk, a környező országokban el lehessen helyezni, lehet, hogy az Uniónak erre pénzt kell szánnia, illetve a világnak pénzt kell szánnia, illetve adott esetben más módon meg kell ezeket a konfliktusokat oldania, de egyébként ez nem is csak Európa felelőssége, az Egyesült Államok bevonása is ugyanolyan fontos lenne. Ők is befogadtak egyébként - és ez a sajtóban megjelent - néhány ezer szír menekültet, arról kevesebb szó esik, hogy Amerikában nagyjából olyan másfél év volt egy embernek az átvilágítása, és egyébként javarészt nőket és gyerekeket fogadtak be, és még őket is átvilágították egy-másfél éves átvilágítási folyamattal, horror összegeket költöttek arra, hogy az a néhány ezer ember, akit befogadnak, semmilyen módon ne lehessen a terrorizmussal kapcsolatba hozható, és ezek után természetesen Amerika is beengedett néhány embert, de ez nem összemérhető azzal, amit Európára rákényszerítettek a körülmények. Ilyen helyzetben Európának nyilvánvalóan ki kell állnia magáért, és nem azt kell tennie - hogy egy kicsit a jogi érvek felé kanyarodjak -, hogy az Unió vezetői, látva, hogy nincs jogalapjuk arra, hogy egy olyan szabályozást lenyomjanak a tagországok torkán, amelyet ők nem szeretnének, hiszen az alapszerződésekből nem származik ilyen joguk, elkezdtek trükközni. Elkezdtek trükközni, és a trükkök százait vetették be - hogyha szabad klasszikust idéznem. Először is tavaly elfogadták, több körben, de most csak a szeptemberi határozatra gondolok, azt, hogy egy ilyen elosztási mechanizmussal kvázi kötelező jelleggel át lehessen küldeni, át lehessen helyezni ezeket az embereket. Hozzáteszem, hogy a jogalapja annak sem volt meg, ezért jogos, hogy megtámadtuk bíróság előtt, az uniós bíróság előtt, hiszen egy olyan passzusra hivatkozik, amely arról szól, hogy milyen módon és hogyan lehet segítséget nyújtani egy olyan országnak, amelynek problémái vannak amiatt, hogy túl nagy számban jelentkeznek nála menedékkérők. Tehát egy olyan mechanizmusra egy olyan jogalkotási lehetőséget ad, amely egy adott országot megsegít, de ez nem jár azzal, hogy a többi ország nyakába egy olyan terhet tesznek, amit ő nem vállalt, és nincs ebben egy európai konszenzus. Valószínűleg amikor látták, hogy ez így nem végigvihető, akkor idén egy új trükkhöz folyamodtak, és beterjesztették, illetve a Bizottság beterjesztette azt a javaslatot, amely már egy rendelettervezetet jelent, amellyel gyakorlatilag a fennálló jogszabályokat írnák át úgy, hogy elméletileg az még benne legyen egy rendes jogalkotási eljárás keretében, de azért, ahogy látjuk, jogilag jóval túlnő, túlmutat a szerepe azon, mint amire a felhatalmazás szól. [[14.40]] Az anyagban egyébként szerepel, hogy az az e) pont, amelyre hivatkoznak mint jogalapra, csak arról szól, hogy a menedékjog vagy kiegészítő védelem iránti kérelem elbírálásáért felelős tagállam meghatározására vonatkozó kritériumokra és eljárásokra van felhatalmazása rendes jogalkotási eljárás keretében az Uniónak. Hogy ebbe milyen módon illeszkedik, vagy hogy tudják belevenni, egyrészt egy kötelező elosztási mechanizmus felé eltolni; egyébként számomra az sem egyértelmű, illetve valószínűleg ezt trükkösen megint úgy fogalmazták meg, hogy itt tulajdonképpen a kérelmek elbírálásáról beszélünk. Gondolom - bár nem voltam ott nyilván azokon a vitákon, amelyek a Bizottság környékén zajlottak, de gondolom, úgy próbálták ezt eladni, hogy ez csak egy elbírálási mechanizmus, hogy majd azt mondják, hogy Magyarországnak hány fő menedékkérelmének az elbírálását kell elvégezni. Az egy másik kérdés, hogy számomra nem egyértelmű, hogy ha mondjuk, megküldik azt a százas listát - csak mondtam valamit -, akit nekünk el kell bírálnunk, de mondjuk, azoknak az embereknek nem túl sok kedvük van, mondjuk, Németországból idejönni, akkor mi van? Vagy ha eltűnnek ezek az emberek a hatóságok színe vagy a hatóságok látóköréből, akkor mi történik? Egyrészt Magyarország el tudja bírálni ezeket a kérelmeket? Tudom, hogy majd itt részletszabályokat megpróbálna elfogadni a Bizottság, ha hagynánk nekik. Reméljük, hogy ez az egész rendszer hamvába fog fulladni, de ha nem találják ezeket az embereket, vagy Magyarország elbírálja, és azt mondja, hogy nem jogos a menedékkérelem, akkor hogy lehet ezeket kitoloncolni? Tehát annyi kérdés felmerül ezzel kapcsolatosan. Az viszont megint probléma, hogy ha ők elérhetőek, akkor ezek szerint át is toloncolnák ide őket, akár úgy, hogy nem szeretnének jönni? És akkor nekünk egy zárt táborban kellene elhelyezni, mert ha megnyitjuk, akkor nyilván az Unión belüli határok hiánya miatt odamennek, ahova akarnak? Egy csomó kérdés, amire a választ nehéz megtalálni. A 250 ezer eurós összeg egészen egyszerűen, engedjék meg, hogy egy perverz viccnek minősítem, és két dolog miatt is érdekes ennek az előírása. Egyrészről ha ez egy büntető összeg, egyébként valószínűleg ez egy büntető összeg szeretne lenni, ha egy büntető összeg, akkor duplán nincs meg a jogalapja. Tehát milyen módon lehet megbüntetni egy tagországot, egyébként szolidaritásra hivatkozva, de hát nyilvánvalóan az összeg mértéke olyan, hogy nem szolidaritásról beszélünk, hanem büntetésről, hogy ő nem kíván elbírálni kérelmeket vagy átvenni menedékkérőket? Ezt büntetésként próbálja kiróni az Unió, a Bizottság az előterjesztésében, ami egyrészt nem jó, jogalapja nincsen rá, még egyébként a szolidaritási összeg fizetésére sem véleményem szerint, nemhogy egy büntető összeg kirovására. Ha viszont ők arra hivatkoznának, hogy ez nem büntetés, hanem ez egy valós szolidaritási hozzájárulás, akkor viszont óriási a gond, hogy 250 ezer euró a valós költsége egy menekültnek, akár egy menekültnek is - mert egy menekültnek sincs akkora költsége, hozzáteszem -, de ha meg integrációról beszélünk, akkor azt kell mondjam, hogy az unió vezetői látják, hogy 250 ezer euróba fog kerülni egy országnak akár egy gazdasági bevándorló elhelyezése. Tehát hazugok azok az érvek, hogy majd értéket fognak teremteni, GDP-t fognak növelni, vagy legalábbis már ők Brüsszelben sem gondolják így, és ezáltal próbálják ezeket a terheket elosztani a különböző uniós országok között. Tehát a tervezet felháborító, nem támogatható, nincs meg a jogalapja az uniós szerződésekben, ezért nagyon örülünk neki, hogyha az Országgyűlés egyöntetűen utasítja el, de azt kell mondjam, hogy nem dőlhetünk hátra, mert ezeket a döntéseket az Unió vissza fogja hozni, és nem úgy, hogy egyhangú döntést kérjenek, mert legyünk világosak: egyhangú döntéssel ezeket a határozatokat meg lehetne hozni. Az egy másik dolog, hogy lennének olyan tagországok, amelyek vétót emelnek, de akkor egy olyan szabályozást kellene elfogadni, amivel mindenki egyetért - és szerintem lehetne ilyen szabályozás, ha az Unió fő bürokratái nem erőből szeretnének mindent végignyomni, hanem valóban a nemzetállamok érdekeit néznék, illetve kikérnék a véleményüket. Bízzunk benne, hogy ez lesz a jövőben [[Az elnök a csengő megkocogtatásával jelzi az időkeret leteltét.]] de legyünk résen, mert ezekben az emberekben, úgy tűnik, nem bízhatunk, sajnálatos módon. Elnök úr, köszönöm szépen a szót. [[Taps a Jobbik padsoraiban.]]"
9,u2017-10-30-259,OTHER,0.74169921875,2017-10-30,0.03403205797076225,"Köszönöm szépen a szót, elnök úr. Tisztelt Ház! Államtitkár úr! Tisztelt Nemzetiségi Szószólók! A Jobbik Magyarországért Mozgalom megalakulásától kezdve vallotta azt és egyetértett azzal, hogy mindenkinek joga van a nemzeti identitásának szabad megválasztásához, megvallásához, megőrzéséhez, megéléséhez, joga van az anyanyelvének a szabad használatához, és joga van a szülőföldön, szülőföldjén való boldogulásához. Hisszük és számos alkalommal hitet tettünk amellett, hogy Magyarországnak is biztosítania kell a területén élő nemzeti közösségek számára mindezen jogokat és mindezen jogok gyakorlásának a tényleges lehetőségét is, ezért támogattuk annak idején az új nemzetiségi törvényt, sőt éppen a Jobbik javaslatára kerültek nemzetiségi szempontból pozitív, olyan módosítások a törvénybe, amelyek tovább csökkentették az anyanyelvhasználathoz szükséges küszöböt bizonyos területeken.Mindig fontosnak tartottuk, hogy Magyarország példaértékű nemzetiségpolitikát folytasson, ami mintaként felvethető, sőt kikövetelhető a szomszédos országok számára is. [[19.10]] Örülünk, hogy ennek a kezdeményezésnek a kapcsán a nemzetiségek bizottsága egyhangú határozatot hozott. Ez nyilván nemcsak ennek a szakmai megalapozottságát jelzi, hanem azért ennek van egy nagyon szép szimbolikus üzenete is azzal kapcsolatban, hogy nekünk együtt és közösen kell dolgoznunk a közép-európai nemzeti közösségek megmaradásának biztosításáért, elősegítése érdekében. Ha már itt vagyunk, bár nem szorosan idetartozik, mindenképpen szeretném megköszönni a bizottságnak az ukrán oktatási törvényt elítélő határozatát is. Önmagán túlmutató gesztus volt ez, azt hiszem, hiszen ha a bizottság egy ilyen ügyben megszólal vagy ha a bizottságnak bármely tagja, annak azért súlya van, azt határon túl, a környező országokban azért nyilván máshogy szokták hallani. Nyilván van egy szép üzenete annak is, hogy ezt a javaslatot most úgy tudtuk megtárgyalni, hogy egyhangú határozat született erről, illetve magához a tárgyalásához is a magyar parlament minden frakciója hozzájárult, hiszen ez valahol mindnyájunk közös érdeke, a Magyar Országgyűlésnek kötelessége, nyilván a határon túli magyarság és a magyarországi nemzetiségek miatt is, egy ilyen kezdeményezést támogatni, ezt természetesen a Jobbik is meg fogja tenni. Illetve amikor a hír megszületett eleve arról, hogy az Európai Bizottság ezt a javaslatot átengedte, mi ezt rögtön a legelején üdvözöltük, illetve kértük is tagjaink és szimpatizánsaink csatlakozását is mindehhez. Nem szeretném ezt a pillanatot elrontani, de azért két dolog idekívánkozik. Pánczél képviselőtársam beszélt arról, hogy különféle kisebbségvédelmi szerződések és egyezmények születtek a kelet-európai országok számára is az EU-s csatlakozás kapcsán, amelyeket nem mindig sikerült betartani. Ez talán egy kiváló lehetőség lehet, hogy ezt a csorbát kiküszöböljük, vagy akár önök is, kormánypárti képviselőtársaim, kiküszöböljék - bár a szocialisták közül most sokan nincsenek itt -, hiszen akkor, amikor lehetőség lett volna az uniós csatlakozás kapcsán ez ügyben fellépni vagy ez ügyben feltételeket szabni, például Románia kapcsán, akkor azt önök nem tették meg, hanem feltétel nélkül támogatták a román uniós csatlakozást annak ellenére, hogy Orbán Viktor akkor még autonómiát ígért a székelyeknek.A másik dolog, ami szintén nagyon szomorú: a Nemzeti Választási Bizottság nemrégiben kimondta, hogy választási csalásra és visszaélésre adhat lehetőséget az, ahogy az önök megbízásából a Romániai Magyar Demokrata Szövetség az aláírásokat Erdélyben gyűjti, ugyanis ehhez hozzákötötték a magyarországi választásokon való részvételt is. Arra kérem a tisztelt kormánypárti képviselőtársaimat, hogy nem egybeillő ügyeket ne kössünk össze, egy ilyen nemes kezdeményezésre ne vetüljön rá semmilyen más szándék, semmilyen más pártpolitikai szándék. Ne kössük össze ezeket a dolgokat, mert egyik a másikat is tudja hitelteleníteni. Ez egy olyan javaslat, amely mögé együtt tudunk felsorakozni, és úgy néz ki, hogy ez most meg is történik, ezt meg is tettük. Ez egy olyan javaslat, amely segítheti, ahogy hallottuk, az Európai Unió minden hetedik polgárát, akik között nagyon sokan vannak külhoni nemzettestvéreink; segíthet abban, hogy a szülőföldjén maradjon, a szülőföldjén boldogulni tudjon, nemzetiségi és nyelvi jogait meg tudja élni, és bizony ezáltal talán olyan kötelességeket is tudunk róni a szomszédos országokra, amelyeket a korábbi évek során más módon itt az Európai Unióban még nem tudtunk megtenni. A javaslatot természetesen támogatjuk. Köszönöm szépen, elnök úr. [[Taps a Jobbik és a nemzetiségi szószólók soraiban.]]"
9,u2019-05-28-117,OTHER,0.71630859375,2019-05-28,0.017121411859989166,"Én maximálisan megértettem elnök urat. Köszönöm szépen. Akkor úgy próbálom megfogalmazni, hogy egyrészt saját véleményem, másrészről a Mi Hazánk Mozgalom képviselői csoportjának a véleményét szeretném most megosztani a kedves és tisztelt képviselőtársakkal.Én azt gondolom, elöljáróban nagyon fontos leszögezni, hogy a Mi Hazánk Mozgalom természetesen egyöntetűen támogat minden olyan kezdeményezést, amely egyrészről a csonka országunknak, az anyaországunknak a javát és gyarapodását szolgálja, másrészről a csonka országon kívül rekedt magyarságunkat próbálja meg ápolni és magyarságtudatában megtartani. Én azt gondolom, az is talán egy kicsit szimbolikus jelentőségű volt, hogy pont a mai nap alkalmával az 1. napirendi pont, amelynek a vitájában mindannyian részt vehettünk, az egy olyan nagyon fontos, nagyon fajsúlyos témáról szólt, amelyben sokan kimondták azt, hogy sajnos fogy a magyarság. És ez nemcsak itt a mi csonka országunkra, a magyar államterületre vonatkozik, hanem ki kell mondanunk, hogy sajnos az országhatáron kívül rekedt, országhatárunkon kívülre szakadt magyar tömbökre is vonatkozik. Én még fiatalkoromban, gyermekkoromban úgy tudtam, és természetesen nagyon szerettem ezt a két számadatot, hogy Magyarországon 10 millióan élünk és Magyarországon kívül még 5 millióan élünk, és 15 millió magyarról beszélhetünk akkor, ha magyar nemzetről beszélünk. Ez a szám borzalmas mértékben, tragikus mértékben csökkent, és ez nem kis mértékben köszönhető annak a felfogásnak, amely 1947 és 1989 között uralta Magyarországot, hiszen emlékezhetünk arra, hogy nemcsak a trianoni sorstragédia az, amelyről nap mint nap nekünk meg kell emlékeznünk és ezzel a tudattal együtt kell élnünk, hanem azzal az 1956-tal, ahol szélsőséges ideológiák által vezéreltek öltek halomra magyar embereket és menekítettek el több százezer magyar embert külföldre. [[14.50]] És természetesen meg kell említenünk az elmúlt harminc év elhibázott külpolitikáját is, amely odavezetett, hogy most nem 15 millió nemzettestvérről beszélhetünk, ha a magyarságot említjük. Azt gondolom, hogy maga az is jelképes, hogy sajnos olyan, parlamenti frakcióval rendelkező pártoknak, akiknek itt lenne most a helyük, én csak a hűlt helyét látom, és egy ilyen fontos, a valódi nemzeti összetartozást jelentő napirendi pont kapcsán nem szólalnak fel egyáltalán, sőt nem is az, hogy nem szólalnak fel, hanem nincsenek is itt jelen. Azt hiszem, hogy ez nemcsak jelképes, hanem döbbenetes is. Gréczy képviselő úr felszólalásával kapcsolatban nem akarok történész lenni, viszont nagyon sok olyan dologgal nem értettem egyet, ami mellett most nem mehetek el szó nélkül. Számomra egy rendkívül tragikus megközelítés az, hogy ha valaha valamely nemzet egy háborúba valamilyen oknál fogva belekeveredik, akkor vesztes félként ennek a súlyát, Trianonnak, a magyar golgotának a tragédiáját nap mint nap kénytelen legyen elszenvedni és elviselni. Én tiszteletben tartom minden baloldali politikus hazaszeretetét, amire hivatkozott képviselőtársam is, de engedtessék meg nekünk kimondani azt, hogy még egy ország nincs ma a világon, akivel ilyen szinten elbántak, mint 1920-ban Magyarországgal. Úgyhogy mindannyiunknak kötelessége, hogy ezt a sorstragédiát megpróbáljuk elfeledtetni, és ha lehet, azt visszafordítani. Ezt nem lehet úgy elérni, hogy a kettős állampolgársági törvény ellen való szavazásra buzdítanak politikai pártok, bármiféle önálló politikai haszonszerzés céljából. Azt gondolom, hogy mindannyian üdvözlünk bármiféle ilyen kezdeményezést, amelyet most a kormánypárti képviselők letettek az asztalra, viszont én nem látom annyira rózsásnak és annyira jónak a helyzetet, amiről most itt az előttem felszólalók is beszéltek. A Fidesz-KDNP kormányzó párt immáron harmadik alkalommal kapott kétharmados felhatalmazást a választópolgároktól. A tegnapelőtti nap folyamán az európai parlamenti választáson is döntő többséggel megszerezte a mandátumok nagy részét. Azt hiszem és úgy érzem, hogy az a korrekt, ha tekintve a külföldi levélszavazatokat, a határon túliak szavazati arányát is, hogy milyen mértékben támogatták a kormányzó pártot, minden egyes alkalommal kiállnak minden egyes magyarjog-sérelemmel szemben. Én bevallom az igazat, hogy a bevándorlásellenesség, és az a fajta Soros-ellenesség, amelyet már-már sokszor indokolatlanul is túltol a kormánymédia, mindenféleképpen támogatandó és követendő Magyarország részére és természetesen a Mi Hazánk Mozgalom képviselői részére is, viszont én nagyon örülnék, ha a magyarokat ért sérelmek, a külföldi magyar atrocitások tekintetében is legalább ennyire eltökélt és legalább ennyire bátor lenne a magyar kormány és a magyar kormányzatot képviselő képviselőtársak, hiszen azt gondolom, hogy joggal érezhetem úgy, hogy sajnos Brüsszellel szembe lehet szállni a kormány képviselőinek Soros György miatt, de a határon túli magyarok autonómiájának a kérdését igazából fel sem merik konkrétan vetni, hiszen a jelenlegi néppárti pártcsaládban ez valószínűleg sokak nemtetszését váltaná ki. Viszont említettem, hogy nem érzem annyira rózsásnak a helyzetet. Míg európai szinten és az Európai Unió szintjén nyíltan lehet beszélni az önrendelkezési jogról és önálló új államok kialakulásáról vagy kialakulási kezdeményezéséről, a Kárpát-medencében nemhogy az autonómia kérdését nem lehet felvetni, nem lehet megemlíteni és éppen ezért mondjuk ki az igazat, hogy nincs is elérhető közelségben a magyar autonómia sajnos ezekben a Kárpát-medencei országokban , hanem egyenesen sorozatosan érnek olyan provokatív, agresszív, sokszor szélsőséges vagy akár soviniszta megmozdulások magyarokat, magyar embereket a Kárpát-medencében, amelyekkel kapcsolatban én úgy érzem, hogy nagyon sokszor nem mer határozottan és erőteljesen kiállni a magyar külpolitika. Vegyük sorra néhány példában, hogy mire is szeretnék utalni. Mindenki tudja, hogy a Vajdaságon az elmúlt években, az elmúlt évtizedben milyen magyaratrocitások történtek. Ettől függetlenül ez az ország csatlakozni kíván az Európai Unióhoz, amivel kapcsolatban én azt gondolom, hogy sokkal súlyosabb, sokkal erőteljesebb feltételeket kellene és kellett volna szabni az ő csatlakozásukkal kapcsolatban. Ukrajnáról, Kárpátaljáról, azt gondolom, hogy nem is kell beszélni, hiszen most megemlítették az előttem szólók is jó néhány alkalommal akár a nyelvtörvény kérdését, akár az olyanfajta szélsőséges, erőszakos bűncselekmények elkövetését, mint amilyen a Kárpátaljai Magyar Kulturális Szövetség központja elleni Molotov-koktélos támadás volt. Ez az ország szintén vagy ennek az országnak a szélsőségesei nap mint nap követnek el magyar emberek, kárpátaljai magyar hazafiak ellen különféle cselekményeket, és nem riadnak vissza, mint ahogy előbb említettem, az erőszakos bűntettektől, bűncselekményektől sem. Azt gondolom, hogy a környező európai uniós országokban sem sokkal jobb a helyzet. Itt megemlíthetjük, nyíltan mondjuk ki ezt is, a dunaszerdahelyi focicsapat ellen, és a magyarság nemzettudatát erősítő, az Ismerős Arcok Nélküled című dalának és a magyar himnusznak az eléneklésével kapcsolatos himnusztörvényt, amelyet, azt gondolom, csak nemzetközi felháborodás árán sikerülhet vagy sikerülhetett visszavonni. De sajnos a romániai helyzet sem sokkal jobb, ezt is nyugodtan kijelenthetjük. Én nagyon örülök, hogy Pánczél képviselőtársunk hivatkozott Szőcs Zoltán és Beke István magyar hazafiak tragédiájára, akik évek óta sínylődnek börtönben olyan cselekmény miatt, amit nyíltan nem követtek el, és nem is követhettek volna el. Az ő esetükben sincsen olyan erős kiállás a magyar kormányzat részéről, amely, azt gondolom, elengedhetetlen lenne. De addig, amíg nagyon sokan Magyarországon a liberális körökben, mondjuk, a CEU megszűnéséért aggódtak, nagyon sajnálom, hogy ugyanezek a körök, ugyanezek a személyek a marosvásárhelyi egyetem beolvasztása ellen nem hullattak egy könnycseppet sem, mint ahogy a CEU esetében ezt tették. Azt gondolom, hogy nekünk mindannyiunknak, a Mi Hazánk Mozgalom tagjainak is és minden, a parlamentben lévő politikai képviselőcsoportnak, frakciónak az az egyetlen lehetősége, hogy ezt a határozati javaslatot elfogadja és megszavazza, hiszen sokkal erőteljesebb kiállást kell a jövőre nézve mindannyiunknak kifejtenie, pontosan azért, hogy megmaradhasson a határon túli magyarság is. Szabó Dezső szavaival zárnám a rövid felszólalásomat, azért kell ezt tennünk, hiszen „Minden magyar felelős minden magyarért.” Köszönöm szépen, hogy meghallgattak."
9,u2018-12-03-193,OTHER,-0.96875,2018-12-03,0.03298819065093994,"Köszönöm szépen, elnök úr. Tisztelt Elnök Úr! Tisztelt Képviselőtársak! A politika szó hallatán az átlagembert leginkább az undor és a megvetés fogja el, ez pedig nagymértékben köszönhető annak, hogy az elmúlt 30 évben a kormányzati ciklusokban egymást váltották a kisebb-nagyobb politikai korrupciós botrányok. Sajnos 2018-ban eljutottunk arra a pontra, hogy kimondhatjuk, hogy az állami korrupció intézményesített lett. Ez azért is hatalmas nagy probléma, mert nemcsak a politikát mint művészetet járatják le a korrupt politikusok, hanem azért is, mert súlyos milliárdokat, sőt azt gondolom, szinte több száz milliárdot vesznek ki évente vagy ciklusonként a tisztességesen dolgozó magyar adófizetők zsebéből.Azt láthatjuk, hogy a jelenlegi rendszer nem elégséges a korrupció megfékezéséhez, a jelenlegi ügyészségi rendszeren változtatni szükséges. Teljességgel elutasítja a Mi Hazánk Mozgalom azt a fajta, elsősorban ellenzéki javaslatot, amely a korrupció elleni küzdelemben a nemzethatárainkon kívül próbálna helyezkedni, és egy külső szervezetnek, mégpedig az Európai Ügyészégnek a kezébe helyezné a magyar korrupcióellenes harcot. Mi egyértelműen úgy látjuk és azt tartjuk, hogy a magyar embereknek egy ilyen súlyos belügyet szuverén államként, szuverén döntésként saját maguknak, saját magunknak kell eldönteni és a korrupció ellen hatékonyan harcolni. Erre vannak nemzetközi példák. Elég csak a román példára tekinteni, ahol korrupcióellenes nemzeti ügyészséget sikerült felállítani, és a korrupt politikusbűnözőket felelősségre vonni és súlyos büntetésekkel elítélni. Az a fajta ellenzéki kezdeményezés, amely az Európai Ügyészséghez történő csatlakozást tartaná elengedhetetlennek, azért sem helyénvaló vagy helytálló, mert gondoljunk bele, hogy az elmúlt években is az Európai Unió Csalás Elleni Hivatala, az OLAF nyomozhatott, harcolhatott a korrupció ellen Magyarországon is láthatjuk, hogy milyen sikereket ért el. Azt gondolom, hogy jelentős eredményeket nem tudott felmutatni az elmúlt években az OLAF. Nemhogy nem tudta visszaszorítani, de egyáltalán gátolni sem tudta a korrupció, a politikai bűnözés terjedését. A Mi Hazánk Mozgalom éppen ezért azt gondolja egyedül elfogadhatónak és célravezetőnek, ha Magyarországon egy önálló és független korrupcióellenes ügyészséget állít fel a Magyar Országgyűlés. Ezért a Mi Hazánk Mozgalom minden lehetséges eszközzel küzdeni fog, harcolni fog, hogy ez az ügyészség felállhasson, hogy valóban független, önálló, a büntetőjog és a nyomozati jog terén nagy szakértelemmel rendelkező ügyészek vehessék fel a korrupt politikusbűnözőkkel a harcot, és végre ezek a személyek rács mögé kerülhessenek. [[15.10]] Nagyon fontos megemlítenünk, hogy ez nem egy egyszemélyi vezetésű szervezet lenne az elgondolásunkban, hanem egy olyan tanács, egy olyan ügyészségi felső grémium látná el a magyar korrupcióellenes ügyészség vezetését, amelybe minden ellenzéki vagy minden kormányon lévő párt delegálhatna tagokat, így kiküszöbölhető lenne az, hogy egy személy bármiféle befolyással rendelkezhessen erre a szervezetre. Éppen ezért a Mi Hazánk Mozgalom törvénymódosító javaslatot fog kezdeményezni, pontosan azért, hogy a korrupt politikusok elnyerhessék méltó büntetésüket, rács mögé kerülhessenek végre, a politikába vetett bizalmat és hitet visszaállíthassuk, és nem utolsósorban azt a sok-sok milliárdot, azt a több száz milliárdot, amelyet korrupt politikusbűnözők elloptak a magyar adófizetőktől, végre visszakaphassák a magyar dolgozók. Köszönöm szépen a figyelmet. [[Taps a függetlenek soraiban.]]"
9,u2019-02-19-263,OTHER,-0.986328125,2019-02-19,0.13912394642829895,"Tisztelt Ház! Tisztelt Képviselőtársaim! Azért a szónoki emelvényről mondom el vezérszónoki felszólalásomat ebben a tárgyban, mert rendkívül fontosnak tartom azt a kérdést, hogy miért kerül a Ház elé ez az egyezmény, miért írta alá a magyar kormány ezt az egyezményt, és mik azok a buktatók, mik azok a nem látott körülmények, amelyeket a tárca elhallgat a választópolgárok elől, és elhallgat az országgyűlési képviselők elől. Nagyon is sokatmondónak tartom, hogy a KDNP képviselőcsoportja ebben az ügyben nem képviselteti magát az ülésteremben, kormánypártként nem szólal fel ebben az ügyben, és én azt gondolom, hogy ez nem véletlenül van, mint ahogy egyébként a KDNP a rabszolgatörvény vitájában sem vett részt. Mik nekem a problémáim és mik a Jobbik-frakció problémái ezzel az egyezménnyel? Először is: még államtitkár úr nem volt itt a Házban, amikor az ezt megelőzően tárgyalt egyezmények vonatkozásában és azok javaslatként történő benyújtása kapcsán elmondtam, hogy a Belügyminisztériumnak mennyivel magasabb szintű a javaslatelkészítési mechanizmusa, mennyire kidolgozott, korrekt és teljes mértékben a képviselőket tájékoztató törvényjavaslatokat ad elő, míg ez az ezen egyezmény ratifikációját szolgáló T/4069. számú törvényjavaslat fércmű, alkalmatlan arra, hogy ezt tárgyalni lehessen. Elfogadhatatlan, hogy általános indokolásként mindössze annyi szerepel benne, hogy „a Törökországgal történő védelmi ipari együttműködés fejlesztése, továbbá a védelmi ipari minősített adatok cseréjével és kölcsönös védelmével kapcsolatos szorosabb együttműködés biztosítása miatt kiemelten indokolt az Egyezmény létrehozása”. Mindannyian tudjuk: a NATO tagországa vagyunk. A NATO-nak 29 tagországa van, 29 tagország közül egyetlenegy nincs, akivel a magyar kormány ilyen egyezmény létrehozatalát szorgalmazta volna. Államtitkár úr az előterjesztésben több országgal megkötött egyezményt említett fel, csakhogy azt nem szabad elfelejteni, hogy azok általános minősített adatok cseréjéről szóló egyezmények, mint ahogy egyébként a mai ülésnapunkon is Luxemburggal és Romániával megkötött egyezmény ratifikációs folyamata zajlott, és pontosan tudjuk, hogy mennyire más tartalmú egy egyszerű minősített adatok cseréjéről és védelméről szóló egyezmény, mint kifejezetten a védelmi ipari minősített adatok kölcsönös cseréjéről szóló. Tudjuk jól mindannyian, különösen a hadiiparban, hogy az ipari titkok, az ipari adatok mennyire érzékeny adatok, és azt gondolom, hogy ha már egy ilyen javaslat a Ház elé kerül, akkor azt is meg kell néznünk, hogy milyen kormánnyal kötötte meg a magyar kormány ezt az egyezményt, az a kormány a saját népével hogy viselkedik, és elvárható-e tőle, aki a saját polgáraival szemben elképesztő dolgokat művel, hogy egy ilyen viszonyban, még ha egyezmény is szabályozza a részletszabályokat, úgy fog eljárni, ahogy az Magyarország méltányos érdekeinek is megfelelő. [[19.00]] De visszatérnék egy kicsit a szakmai kérdésre. A 2. cikk 3. pontja azt mondja ki, hogy bármilyen típusú katonai jármű és berendezés az, amelyre szolgálnak a közös védelmi adatok. A probléma a következő: ebből a terminológiafelsorolásból hiányzik az „eszközök” szó. Miért is fontos az „eszközök” szó? Mert a jármű, az jármű, a berendezés pedig stabilan álló, statikus eszköz, amely semmiképpen nem tartalmazhatja például a fegyvereket, nem tartalmazhatja például a nem járműként szolgáló, de mozgó eszközöket. Rengeteg olyan védelmi ipari eszközt von ki ez a terminológia hatálya alól, ami kétségessé teszi azt, hogy ezt az egyezményt lehet-e majd teljeskörűen és pontosan alkalmazni. Szeretném felhívni az államtitkár úr figyelmét arra, hogy az egyezmény angol változata sokkal cizelláltabb, sokkal pontosabb, és sokkal inkább lehet beleérteni az eszközöket is, mint a magyar fordításba. Úgyhogy nagy tisztelettel azt kérem, hogy még a törvényalkotás folyamatában tegye meg a minisztérium, hogy a szöveget az angol szövegnek megfelelően fordíttatja le, tekintettel arra, hogy így nem elég szabatos ahhoz, hogy pontosan körül lehessen írni a tárgyi kört. Szeretném jelezni, hogy a 3. cikk 1. pontjának első alpontja határozza meg azt, hogy a két országban mely szervezet az, amely a kapcsolatot tartja, amely szervezetek részt vesznek ezen egyezmény végrehajtásában. Ebben az szerepel, hogy Magyarország részéről a Nemzetgazdasági Minisztérium államtitkára jár el. Szeretném jelezni, hogy 2018. május 8-a óta nincs Nemzetgazdasági Minisztérium. Tekintettel pedig arra, hogy ugyanezen cikk 2. pontja kimondja, hogy a feleknek egymást a változásokról tájékoztatniuk kell, ezért semmi nem akadályozta a Honvédelmi Minisztériumot abban, hogy jelezze ezt a változást a másik félnek, és mielőtt a ratifikáció érdekében ezt a törvényjavaslatot az Országgyűlés elé terjesztette, egy kiegészítő jegyzőkönyvvel ki lehetett volna küszöbölni ezt a problémát, és nem lettek volna kénytelenek a parlamenti képviselők egy olyan egyezményszöveget megszavazni, amelyben éppen az egyezmény végrehajtója, gazdája mint szervezet nem is létezik. Való igaz, hogy a Pénzügyminisztérium vette át a Nemzetgazdasági Minisztérium nagy részének jogkörét, de nem szabad elfelejteni, hogy az Innovációs Minisztérium is kapott ugyanebből a feladatrendszerből, ezáltal tehát ma azt kell lássuk: ha ez a jogszabály, ez a törvény megszavazásra kerül, akkor abban a pillanatban elkezdődhet majd az egyezmény módosításának ratifikációja is, ami pénzt, időt és energiát fogyaszt. Ily módon én azt javasolnám a tisztelt Honvédelmi Minisztériumnak, nem tudva ezt, nem veszteget sok időt, ezt a javaslatot vonja vissza, egy kiegészítő jegyzőkönyvben a török partnerrel készítsék el az egyezmény módosítását, és egységes szerkezetben terjessze be annak érdekében, hogy a parlament azt jóvá tudja hagyni. De beszélnék még egy nagyon fontos kérdésről a javaslat tárgyában, ez pedig az, hogy ezt a törvényjavaslatot a Honvédelmi Minisztérium nyújtotta be és mit látunk? A védelmi ipari minősített adatok cseréjének magyarországi gazdája nem a honvédelmi miniszter és nem is a Honvédelmi Minisztérium államtitkára, hanem a Nemzetgazdasági Minisztérium államtitkára. Nem bízik a magyar kormány a Honvédelmi Minisztérium tisztviselőiben, állami vezetőiben? Hát, most itt védelmi adatokról van szó, vagy ez az egyezmény valami más témának a leplezése? Mert az valóban igaz, hogy a védelmi ipari termékek kereskedelmével a nemzetközi kapcsolatok viszonyában általában a gazdasági minisztériumok részt vesznek, na de védelmi adatok, védelmi ipari adatok ügyében nehogy már ne legyen ott a honvédelmi tárca! Török részről a török védelmi minisztérium a gazdája ennek az ügynek. Nagyon nagy tisztelettel szeretném megkérni az államtitkár urat, hogy a válaszában majd fejtse ki azt, vajon mi okozta azt, hogy nem a honvédelmi miniszter vagy nem a Honvédelmi Minisztérium valamely államtitkára az, aki ezen egyezmény végrehajtásában részt vesz. Amint korábban mondottam, 29 tagállam van a NATO-ban, és nincs még egy tagállam, amellyel ilyen típusú egyezményt kötöttünk volna, holott… és engedjenek meg ismertetni pár országot és pár védelmi ipari terméket, amelyet folyamatosan cserélünk egymással, vásárolunk mind import, mind magyarországi export vonatkozásában, tehát úgy ítélem meg, hogy ha ez az egyezmény és ennek az egyezménynek a tárgya Magyarország szempontjából és a védelmi rendszerünk fenntartása és fejlesztése szempontjából fontos, akkor miként lehetséges az, hogy a következő országokkal nem is kezdeményeztük ilyen egyezmény megkötését? Szeretném felhívni a figyelmet Svédországra, amelytől a Gripeneket vásároltuk; meglehetősen érzékeny kérdésről beszélünk, hazánk biztonsága szempontjából fontos eszközökről beszélünk, mégsem történt semmi ilyesmi egyezmény megkötése. Vagy például idehozhatnám a BTR-modernizációt, amelyet Oroszországgal és Lengyelországgal végeztettünk el, s mily érdekes, sem Oroszországgal, sem Lengyelországgal nem is kezdeményeztük ilyen típusú egyezmény létrehozatalát. De most például a „Zrínyi 2026” érdekében való haderőfejlesztés kérdésében az egyik legfontosabb eszközelem a Leopard, amelyeket Németországból rendelünk igen nagy számban azt gondolom és azt gondolhatjuk, hogy ezek során igen komoly védett ipari adatok kerülnek egyik országtól a másikig, mégsem kezdeményezte senki Németországgal egy ilyen egyezmény létrehozatalát. Vagy csak egy példát mondok: Németország az, amely országtól azokat a Mercedeseket vásároljuk, amelyeken torony van annak érdekében, hogy azokról lőni lehessen. Vagy folytatom tovább: az Egyesült Királysággal hoztuk létre azt az üzletet, amelynek keretében Viking terepjárókat kaptunk, vagy az USA-tól a páncélozott járműveket, vagy Olaszországból speciális katonai teherautókat, vagy Németországból az előbb említett Leopardokon és Mercedes lövőtornyokon kívül a Bundeswehrek, az Unimogok, amelyek a szállításban rendkívül fontos tényezők. Azt is tudjuk, hogy Magyarország a fegyverzetfelújításban mennyire komolyan vesz részt, a Honvédelmi Minisztérium mellett működő katonai vállalatok, amelyek fegyverfejlesztésekkel foglalkoznak, elképesztő mennyiséget exportáltak már külföldre, nagyon magas szintű ez a munka, mégsem kezdeményeztük ezeknek a minősített védelmi adatoknak a cseréjét egyezmények útján. Azt szerettem volna tehát ezzel bemutatni a tisztelt parlamenti képviselőknek, hogy nagyon olyan érzésem van, és úgy érzem, hogy ez megalapozott, hogy ennek az egyezménynek Törökországgal valójában más az oka. A kormányzat nem mondja el, mi az oka. Tartok attól, hogy egy ilyen egyezményes viszony keretében fognak olyanfajta, úgy ítélem meg, Magyarország népe számára nem biztos, hogy tetsző viszonyokat kialakítani, amelyek veszélyesek Magyarország biztonsága számára. Szerényen megjegyezném, és hangsúlyozom, semmiképpen nem szeretnék viccelődni vele, de míg a kormánypárti sajtó az én frakcióm tagjait folyamatosan muszlimimádattal és Allah-imádattal vádolja, addig ez az ország, amellyel éppen ezt az egyezményt megkötöttük, úgy tudjuk, még a mai napig is Allahot tiszteli, és őt tekinti istenének. Innentől kezdve azért majd megkérdezném, hogy ki az, aki muszlim- és Allah-imádó. De félretéve a tréfát [[Németh István Szilárd: Nem volt tréfás! Közbeszólás a Jobbik soraiból: A tiétek sem tréfás különösebben!]] , Törökországban újságírók sokasága van börtönben megalapozatlanul. Az alkotmánybíróság megállapította már több újságíró, bíró, ügyvéd jogellenes börtönben létét, a jogellenes eljárást, és ezzel ellentétben a török kormány a mai napig is ártatlan emberek sokaságát tartja börtönben. Ha egy demokrata ember még ha egy egyezmény kapcsán is nem szólal fel azok ellen a viszonyok ellen, amelyek Törökországban lehetségesek, akkor az az ember nem demokrata. Hangsúlyozni kívánom: Törökország népét nagyon is becsüljük és nagyon is tiszteljük. Törökország népe elképesztő áldozatokat hoz azért, hogy Európa déli tengerét védje, a déli tengerhez bármikor is érkező, támadó jellegű vagy beavatkozni óhajtó tevékenységeket elhárít, Törökország népe nagyon nagy áldozatot hoz azért, ahol geopolitikailag van. [[19.10]] Törökország népe elképesztő áldozatokat hoz azért, hogy Törökország el tudja viselni 2 millió menekült ott élését immár évtizedes távlatban. Törökország népe azt érdemli, hogy mi megköszönjük és rendkívüli módon tiszteljük őket ezért a tevékenységükért. De el kell választani Törökország népét a török kormánytól, ahol egy autokratikus rendszer épült ki, ahol gyakorlatilag mindenki veszélyes, aki elmondja a véleményét. Ezért történhet meg az Törökországban, a török néppel is megtéve, hogy nemzetközi bírót ítélnek el terrorizmus vádjával úgy, hogy a teljes nemzetközi bírói szervezeti rendszer és a humanitárius szervezetek tiltakoztak ellene. Fogvatartottakat kínoznak és megerőszakolnak, férfiakat is, nőket is; nem engedik be a nemzetközi megfigyelőket, hogy találkozhassanak a fogvatartottakkal vagy az ő képviselőikkel. Amerikai lelkészt vádolnak azzal, hogy a terrorizmust segíti, amikor ő egyszerű keresztény lelkészként végzi a munkáját és terjeszti a szeretetet. Azt szeretném ezzel mondani, képviselőtársaim, hogy nagyon meg kell fontolni azt, még ha nagyon is fontos számunkra, hogy a nemzetközi viszonyrendszerben együttműködjünk akár szövetségeseinkkel is. De ez a törvényjavaslat valami másról szól, mint ami a tartalma. Köszönöm a figyelmüket. [[Taps a Jobbik soraiból.]]"
9,u2019-11-04-107,OTHER,-1.0,2019-11-04,0.02720809355378151,"Köszönöm a szót, elnök úr. Tisztelt Ház! Tisztelt Képviselőtársaim! Tisztelt Miniszter Úr! Vélhetően sem önnek, sem a parlament tagjainak nem kell bemutatnunk az orosz Szergej Magnyitszkij néhai ügyvéd és adótanácsadó tragédiáját. 2008-ban feltárta az orosz állami költségvetés megcsapolásából származó bűncselekmény-sorozatot, amely az orosz Hermitage Capital vagyonkezelőhöz kötődött. Ennek az volt a jutalma, hogy ezzel a csalással az orosz hatóságok őt magát vádolták meg, börtönbe vetették, és az egészségügyi ellátatlanság, valamint bántalmazás miatt 2009 novemberében elhunyt.Ezt követően nemzetközi szervezetek alakultak arra, hogy feltárják a valóságot, amelynek során egyértelművé vált, hogy Oroszországban állami szinten adó-visszaigénylésekből dollárszázmilliókat tudtak az ügy kedvezményezettjei szerezni. A munka során elkészült az úgynevezett Magnyitszkij-lista, amely akkor több mint 60 olyan személyt tüntetett fel, akik részt vehetek a Hermitage Capital alaphoz köthető csalássorozatban és Magnyitszkij bebörtönzésében és halálában. 2012-ben az Egyesült Államok képviselőháza elfogadta az úgynevezett Magnitsky Actet, amelyben vízum- és pénzügyi szankciókat írt elő az orosz tisztségviselőkkel szemben, akik részt vettek ennek a csalássorozatnak a kivitelezésében és leplezésében. 2012 júliusában az EBESZ Parlamenti Közgyűlése határozatot fogadott el, amelyben felszólította az összes EBESZ-tagállamot vízumszankciók bevezetésére és a Magnyitszkij által feltárt csalássorozatból származó vagyonok befagyasztására. 2014 januárjában az Európa Tanács Parlamenti Közgyűlése elfogadta a „Szergej Magnyitszkij gyilkosának felelősség alóli mentesség megtagadása” című határozatot, majd 2014 áprilisában az Európai Parlament ajánlást adott ki a Miniszterek Tanácsa számára, hogy korlátozza a Magnyitszkij-ügyben érintett 32 személy beutazását az EU-országokba. 2015. december 17-én az Egyesült Államok szenátusa elfogadta a „jogállamiságért felelősséget” törvényt, amelynek indíttatása ezen ügyből fakadt. 2016-ban az Egyesült Államok 39 orosz állampolgárt szankcionált ezen ügyben való közreműködésük miatt. Ezeket a neveket meg tudják találni a szankciók alkalmazását nyilvántartó szervezet weboldalán. A 2016-os határozatokat követően Kanadában, Olaszországban, az Egyesült Királyságban, Lettországban, Hollandiában vízumszankciókat vezettek be, és a felelős személyek vagyonának zárolását rendelték el. Azóta hónapról hónapra egy-egy újabb ország alkalmazza ezeket a következményeket olyan orosz személyekkel szemben, akiknek személye egyértelműen, beazonosíthatóan kötődött a Szergej Magnyitszkij által feltárt csalássorozathoz és az ő halálához. Nincs olyan nemzetközi konferencia, nincs olyan nemzetközi szervezet tanácskozása, amely valamely témáját ne ennek az ügynek szentelné, én magam is, a legutolsó NATO Parlamenti Közgyűlésen a mi bizottságunk egyik fontos témája volt, és hónapról hónapra az országok csatlakoznak ehhez, hiszen egy rendkívül komoly és veszélyes bűnszervezetről van szó. [[Az elnök a csengő megkocogtatásával jelzi az idő leteltét.]] 2018 végén a magyar kormány megállapodást írt alá az Orosz Beruházási Bank magyarországi székhelye alapításáról, amelyben vállaltuk, hogy ezen bankhoz érkező minden alkalmazott adó- és járulékmentességet kap, diplomáciai mentességet élveznek. [[16.10]] Az Országgyűlés 2019… [[Az elnök kikapcsolja a szónok mikrofonját.]]"
