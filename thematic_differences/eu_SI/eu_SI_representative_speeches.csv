topic,speech_id,party,sentiment,speech_date,prob,speech
0,ParlaMint-SI_2013-05-24-SDZ6-Izredna-36.u10,SDS,0.775390625,2013-05-24,0.05954664573073387,"Hvala lepa za besedo. V naši poslanski skupini pozdravljamo včerajšnji dogovor političnih strank. Gre za pomemben dogovor, ki bo vladi Alenke Bratušek omogočil, da bo kot prva vlada dejansko vladala in da bo imela v rokah mnogo močnejše instrumente kot katerakoli vlada pred njo, s tem pa seveda tudi odgovornost. Zavedamo se tudi pomena današnjih odločitev, kajti z uveljavitvijo tako fiskalnega pravila kot referendumske ureditve, se bo mnogo lažje usmerilo državo na zdravo pot razvoja, na pot, ki bo omogočala vladam, da na vzdržen način omogočajo družbeni razvoj, ne pa da bi po nepotrebnem določene stvari bremenile prihodnje rodove in postavljale pod vprašaj zdrave temelje uspešne države, kar je pravzaprav predpogoj, da je država pravna, pravična in do primerne ravni tudi socialna. Slovenska demokratska stranka v času, ko je bila največja vladna stranka, in zdaj, ko je največja opozicijska stranka, ohranja do obeh norm enak odnos, enako pozitiven odnos, in to tako do fiskalnega pravila kot do referendumskih sprememb – podpiramo oboje. Ne predstavljamo si, da bi še naprej izgubljali čas pri izboljšavah ustave in se ob tem zavedali, da v nasprotnem primeru samo izgubljamo kot država, kajti s tem si avtomatično dvigujemo stroške, dodatno pa po nepotrebnem krnimo mednarodni ugled našemu gospodarstvu, našim blagovnim znamkam in pa predvsem tistim gospodarskim družbam, ki se šele prebijajo na zahtevne trge. Že do sedaj smo to odlašanje in izmikanje drago preplačali. Pred nami so do konca naslednjega tedna tri pomembne odločitve. Danes imamo dvotretjinsko odločanje o tej ustavni spremembi, potem v tednu, ki sledi, se moramo na nek način samoomejiti, da ne bomo poslanci, trideset poslancev, vložili zahteve za referendum glede te ustavne spremembe in potem, če bo to izpolnjeno, tudi v soboto najbrž, ko se iztečejo roki, dati glas za sprejem odloka oziroma obeh odlokov. Upam, da bodo včerajšnji dogovori predsednikov strank in vodij poslanskih skupin držali, da bodo držali tudi v tistih strankah, ki so imele do sedaj pomisleke, predvsem pri stranki predsednice Vlade Alenke Bratušek, in od njih pričakujemo, da bodo, tako kot rečemo v žargonu, mož beseda. Predlog za spremembo referendumskih določb, kot sem že dejal, v naši poslanski skupini podpiramo. V pogajanjih za oblikovanje predloženega besedila smo veliko popustili, tudi na osnovi večkratnih razprav na organih stranke. Odločitev za ta kompromis ni bila lahka, vendar smo mnenja, da brez teh sprememb nobena vlada nima dovolj dobrih varovalk za načrtovanje in izvajanje predvsem proračunskih in nekaterih drugih politik države. Navsezadnje smo decembra lani videli, kaj se lahko zgodi, če koga v zanosu potegne evforija in občutek, da je vsemogočen. Tedaj so sindikati javnega sektorja ponosno vložili zahtevo za referendum na Zakon o izvrševanju proračunov, s katero so vsaj začasno želeli zaustaviti izvrševanje proračunov za letos in za prihodnje leto. S tem bi sprožili postopek začasnega financiranja. Takoj se je pokazalo, da bi bile posledice te nepremišljene poteze sindikatov prehude, predvsem za javni sektor, in da bi te posledice zelo težko prinesli na Janševo vlado, čeprav je niso imeli radi. Zelo težko se je bilo ob tem znebiti občutka, da ni šlo za nagajanje Janševi vladi in da tisto ni bil del scenarija rušenja Janševe vlade, ki se je tedaj sicer klavrno končal. Na srečo se ta blokada ni tako izšla, kot so načrtovali sindikati, posledice so bile minimalne, pa še tiste so letele bolj na tedanjo vlado kot na povzročitelja tega, ki se je potem kar nekako potuhnil. Kot sem že dejal, smo znotraj SDS večkrat opravili obširno razpravo v vseh fazah te referendumske spremembe, tako glede omejitev, ki jih prinaša, kakor tudi glede ugotavljanja izida referenduma. Bilo je veliko argumentiranih pomislekov in tudi veliko slabih občutkov zaradi zlorabe oziroma izigravanja referendumske volje volivcev, predvsem pri implementaciji volilnega sistema v ustavo. Rešitev, ki se je nekoč zapisala v ustavo, je bila namreč povsem v nasprotju z večinsko voljo volivcev, tako da se tedaj v ustavo ni zapisal večinski dvokrožni volilni sistem, zaradi česar zdaj vsak okraj nima svojega poslanca in zaradi česar je z zlato olimpijsko medaljo nagrajen nekdo, ki se je uvrstil na 3., 4., 5. mesto, tisti, ki pa je dejansko zmagal, pa je lahko ostal brez nje. Takrat se je takšna anomalija zgodila. Kar pa zadeva konkretne spremembe 90., 97. in 99. člena Ustave pa naslednje. V prvem odstavku se črta 30 poslancev – moram reči, da to ni bila za našo stranko in poslansko skupino enostavna odločitev, kajti s tem se pravzaprav eliminira možnost parlamentarne manjšine, ki se z rešitvijo ne strinja in nima več možnosti, da bi recimo o določeni rešitvi, ureditvi zakonu, ki se sprejme, zahtevala referendum. Vendar je bil to del kompromisa, na katerega je naša stranka in poslanska skupina pristala. Za nas sicer ni bilo sporno črtanje Državnega sveta, kot tistega, ki lahko zahteva referendum, kajti tako imenovani zgornji dom parlamenta ima v postopku možnost zaustavitve oziroma izglasovanja veta na zakon. Mislimo, da je takšna pravica, ki jo ima, dovolj in ne potrebuje še nadgradnje z referendumom. Kar zadeva drugi odstavek, ki je nekoliko obširnejši, pa imamo nekatere pomisleke, ki se jih v postopku pravzaprav ni dalo popolnoma zbistriti, izčistiti. Gre predvsem za to, da se je v ustavno rešitev ponovno zapisalo človekove pravice in temeljne svoboščine. Prav to poglavje je najobsežnejše poglavje, mislim, da ima preko 40 členov Ustave in ena politična skupina je vztrajala, da se to zapiše v ustavo kot pogoj, da sodeluje pri spremembi te ureditve. Tu smo imeli pomisleke in tudi zdaj mislimo, da gre za podvajanje neke ureditve. Tu bi rad opozoril še na to, da je možna zloraba predlagateljev oziroma zakonodajalca, ki lahko v sklopu sanacije protiustavnosti s področja človekovih pravic ali kakšnih drugih rešitev, zlorabi to z zakonom, kjer bo sanacija te protiustavnosti manjši del predlaganega zakona, večji del pa bodo predstavljale morda tudi rešitve, s katerimi se mnogi ne bi strinjali. Glede na to, da so zdaj to samo državljani, bi v tem postopku s to ureditvijo lahko onemogočili njihovo iniciativo. Mi vemo, da v praksi zakoni niso nikoli čisti, nikoli nimamo samo implementacije evropskih direktiv ali drugih zadev, nikoli nimamo samo odprave protiustavnosti, ampak običajno se s tem, ko se predlaga v postopek nek zakon, urejajo še nekatere druge tekoče zadeve. Moram reči, da smo na Ustavni komisiji glede te ureditve izrazili hude pomisleke, interpretacija ustavnih pravnikov je bila nekoliko drugačna, kajti tam pri presoji naj bi prišlo do tehtanja teh pravic. Kljub vsemu pa mislimo, da v primeru, ko bi se urejalo oziroma z zakoni odpravljalo protiustavnost, bi moral biti ta zakon čist, to se pravi, da bi moral odpraviti samo protiustavnost in ne kakšne druge morebitne sporne zadeve. Moram reči, da take zlorabe te ustavne ureditve, ki je sedaj pred nami, ne bi podprli in upamo, da se bodo tisti, ki bodo predlagali zakone ali pa jih bomo sprejemali ali jih bodo kasneje sprejemali, zavedali teh posledic tega člena oziroma te alineje. O tem, kar zadeva določbo glede drugih obveznih dajatev, smo imeli tudi pomisleke. Tukaj mislim, da najbrž do kakšnih hujših zlorab tega ne bi prišlo, kajti ravno vse se na to obvezno dajatev najbrž ne da obesiti. Mislim, da bo ključen poudarek predvsem na tem, da se tu izvzamejo predvsem davki, carine in tisto, kar zajema Zakon o izvrševanju proračuna. Moram reči, da je bila pri nas tudi velika diskusija glede kvoruma; najprej, ker se nam je takrat ta kompromisni predlog, ta kvorum zapisan v prvotno besedilo, zdel previsok in pa kasneje, ko je Ustavna komisija oblikovala to zavrnitveno določbo, smo imeli pomisleke glede rešitve tega 25 % kvoruma za zavrnitev zakona. Pozdravljam, da je bila potem na Ustavni komisiji sprejeta naša pobuda, da se kvorum zniža na 20 %. Mislim, da to ne bi smela biti pri resnih zahtevah za referendum, previsoka ovira, da tega ne bi dosegli. Na koncu bi še poudaril, da sta tako fiskalno pravilo kot referendumska ureditev neke vrste dvojček, ker se pri fiskalnem pravilu postavi pravilo, v katero smer se morajo gibati načrtovanja v javnih financah, z referendumom pa so določene izjeme, pri katerih javno oziroma splošno odločanje, referendumsko odločanje o določenih zadevah ni možno. Sprejem samo referendumske ureditve bi bil nekorekten, kajti fiskalno pravilo je tisto, ki najprej zaveže vlado, vsakokratno vlado, v katero smer lahko pripravi, načrtuje proračun oziroma javne finance, medtem ko referendum omejuje državljane, da ne bi ravno o čemerkoli odločali na referendumu. In mislim, da je pri obeh rešitvah dosežen primeren kompromis. Naša poslanska skupina bo predlog spremembe ustave podprla. Hvala lepa."
0,ParlaMint-SI_2012-09-28-SDZ6-Redna-06.u37,SDS,0.72900390625,2012-09-28,0.16953063011169434,"Hvala lepa za besedo. Lepo pozdravljam predsednika Državnega zbora in državnega sekretarja na Ministrstvu za finance, tudi ministra. Vem, da se bo vrnil v dvorano. Lepo pozdravljeni poslanci in poslanke! Včerajšnji dan so zaznamovali različni dogodki, ki bodo zelo pomembno vplivali na našo prihodnost in zaupanje v našo pravno državo ter jo obvarovali pred krajo države in pred krajo davkoplačevalskega denarja. Med drugimi dogodki je bila to tudi seja Odbora za finance in monetarno politiko, kjer smo obravnavali zakon, ki je danes na mizi. Gospod Frangež je omenil, da Socialni demokrati že dolgo veste in da že cel mandat opozarjate na problem javnih financ. Tudi opozorili ste, da je več modelov za reševanje in da se je sedanja koalicija odločila za najdražji model za odkup slabih terjatev in da je ta model najbolj zahteven tehnično, postopkovno in da so postopki dolgotrajni in tako naprej. Če bi vi, spoštovani Socialni demokrati, imeli kakšen vsebinsko vrednoten model, bi ga, verjamem, z velikim veseljem na odboru ali v delovni skupini obravnavali in o tem danes tudi razpravljali. S filozofskim razpravljanjem pa si ne moremo nič pomagati. Prejšnja vlada je po mojem mnenju podcenjevala problem javnih financ in problem sistemskih bank, ki so v neposredni in posredni lasti države. Vemo, o katerih bankah govorimo. Soočamo se z negotovostjo v bančnem sektorju. Učinki slabih odločitev predvsem na področju javnih financ prejšnje vlade prihajajo z zamudo, in to vsi danes tudi občutimo. Posledice so krčenje domače gospodarske aktivnosti in velika prizadetost slovenskega gospodarstva v obliki kreditnega krča. Zato je nujno treba ta problem reševati hitro, učinkovito in urgentno. Razlogov, zakaj je treba problem reševati urgentno, je več in so več kot očitni. Bankam so se ob znižanju njihovih bonitet in bonitete dolgoročnega dolga povečali tudi stroški zadolževanja na mednarodnih posojilnih trgih oziroma se jim je dostop do teh virov zelo zelo otežil in omejil. Povprečna kapitalska ustreznost bank je pod povprečjem kapitalske ustreznosti bank držav v Evropski uniji. Po zagotovilu guvernerja Banke Slovenije, ki smo ga dobili včeraj na odboru, naj bi vse naše banke bile solventne, kar je dober podatek, torej tudi v sistemskih bankah. In to daje zaupanje v te naše banke, kar je prav. Vendar pa je solventnost le eden izmed pogojev, ni pa edini, ki bi zadostoval za dvig bonitet bankam ob znižanju stroškov, predvsem stroškov zadolževanja na mednarodnih trgih. Bi pa na tem mestu poudarila svoje mnenje, da je Banka Slovenije kot nadzornik in regulator našega bančnega sistema odreagirala prepočasi in ni ukrepala pravočasno v zvezi z ugotavljanjem kapitalske ustreznosti bank in s postopki za izboljšanje izterjave slabih terjatev, ki temeljijo na kreditih. Zato menim, da je tudi predlog Evropske komisije za ustanovitev evropske bančne unije v redu, ker bo nadzoroval nacionalne centralne banke, realno gledano nekje 160 sistemskih bank, med katerimi bodo tudi naše sistemske banke. Zato je nujno, da preprečimo negativen vpliv slabih terjatev na kapitalski položaj bank, kar pa lahko storimo s postopki, ki so predlagani s to novelo, ki jo imamo na mizi. Predlog zakona predvideva ustanovitev posebne družbe za upravljanje terjatev slabih terjatev bank, ki bo upravljala poseben sklad za upravljanje teh slabih bančnih terjatev. Poglavitni ukrep je prenos teh terjatev z bank na sklad. Ta prenos ne bo avtomatiziran, bo v sodelovanju tudi z Banko Slovenije. Določen je mehanizem prenosa in cena prenosa. Slišali smo po dolgoročni ekonomski vrednosti, ki se bo določala po določenih metodah in po pravilih z določenim pravilnikom. Banke bodo v zameno za slabe terjatve dobile obveznice z državnim poroštvom. Slišali smo, da je zgornja meja tega poroštva države 4 milijarde evrov. Ta javni dolg se bo odplačeval na različne način. Res je, da s tem ne bodo banke kar avtomatsko kapitalsko ustrezne, potrebna bo tudi postopna dokapitalizacija ali iz sklada za odprodajo slabih terjatev ali pa tudi s tujimi vložki. Konkretne ukrepe znotraj posameznih bank, načrt in strategijo bo moral odobriti tudi organ za nadzor konkurenčnosti v Evropski uniji. Namen zakona je ohranitev stabilnosti finančnega sistema v celoti. Cilji so jasni. Cilj ustanovitve te družbe in sklada je izvajanje ukrepov na način, da se zagotovi gospodarna uporaba javnih sredstev in povrnitev proračunskih sredstev, pospeševanje kreditiranja nefinančnega sektorja, privatizacija bank in tudi, kar mislim, da je zelo pomembno poudariti, ugotavljanje odgovornosti za nastanek slabih terjatev bank. Meni osebno se zdi zelo pomembno in ključno to, da se s to novelo takoj prenesejo slabe terjatve na sklad, banke se tako očistijo teh slabih terjatev in lahko takoj sprožijo aktivnosti v smeri reprogramiranja kreditov, s tem bi se tudi dajala pomoč za oživitev podjetij, in to je eden izmed ciljev te vlade. Odprava kreditnega krča in pomagati skozi sistemske rešitve mikro, malim in srednjim podjetjem, samostojnim podjetnikom, možnost za financiranje dejavnosti ter s tem za ponovni zagon gospodarstva in tudi za ohranitev delovnih mest in za nova delovna mesta. To se mi zdi ključno. Zaradi tega podiram predlagani zakon in tudi nujnost sprejetja tega zakona. Hvala lepa."
0,ParlaMint-SI_2014-07-04-SDZ6-Izredna-71.u36,SDS,0.607421875,2014-07-04,0.1488756239414215,"Hvala lepa, spoštovani predsednik. Minister s sodelavko, spoštovani kolegice in kolegi! Danes mineva 14. dan, ko imamo v zaporu prvega političnega zapornika gospoda Janeza Janšo. Zakonske rešitve, ki jih prinaša novela Zakona o izvršbi in zavarovanju, sledijo pomembnemu cilju, in sicer pospešitvi izvršilnih postopkov, izboljšanju ureditve nepremičninske izvršbe za pospešitev postopka ter doseganju boljše realizacije prodanih nepremičnin. Obenem omogoča preglednejše in hitrejše postopke za nepremičnino, ki je obremenjena z zemljiškim dolgom, ob opozorilih, da se je ustanavljanje zemljiškega dolga na nepremičninah zlorabljalo, in poenostavitev ter olajšanje izvršbe preživninskih terjatev. V lanskem letu smo spremenili Stvarnopravni zakonik in ukinili možnost zemljiškega dolga. S predmetno novelo pa se skuša urediti preglednejši in hitrejši postopek izvršbe na nepremičnino, ki je obremenjena z zemljiškim dolgom, torej urejanje zatečenega stanja že izvedenih zemljiških dolgov. Novela poenostavlja in olajšuje ureditev preživninskih terjatev tako, da ima le-ta iz naslova zakonite preživnine absolutno prednost pri poplačilu oziroma izvršbi na denarno terjatev dolžnika. Vsekakor všečne in dobrodošle rešitve, vendar prepozne. Sicer bolje pozno kot nikoli, vendar pri zadevah, kjer gre za vprašanje odločanja v razumnih rokih, pravice do sodnega varstva, ne smemo odlašati in čakati z rešitvami, ki bi odpravile sodne zaostanke. Evropska komisija nas je v pregledu stanja na področju pravosodja Evropske unije opozorila na zaostanke na tem področju. Vprašanje zaostankov na tem področju je izpostavljeno tudi v zavezi za izboljšanje stanja v sodstvu, ki sta jo podpisala Vlada Republike Slovenije in Vrhovno sodiščePovprečna starost izvršilnih zadev je v letu 2012 presegala 20 mesecev. Kje je tukaj upoštevana in zagotovljena pravna varnost? V Poslanski skupini Slovenske demokratske stranke na neučinkovitost sodstva vseskozi opozarjamo. Opozarjamo na vprašanja odgovornosti sodnikov, vendar smo žal preslišani. Žal se za stanje v Sloveniji odgovornost pripisuje le zakonodajalcu, sodstvo pa samo sebi zapoveduje ugled in spoštovanje, kar je seveda zaskrbljujoče. Ugled si sodstvo lahko pridobi le s korektnim in poštenim sojenjem za ceno, kakršno plačujejo drugod, in s sojenjem v razumnih rokih. Velja opozoriti tudi na dejstvo, da Evropsko sodišče za človekove pravice v zadnjih letih spet obsoja Slovenijo zaradi sodnih zaostankov in zaradi nezagotavljanja ustavne in konvencijske pravice do sojenja v razumnem roku. V Poslanski skupini Slovenske demokratske stranke smo za zagotavljanje pravice do sojenja v razumnem roku v povezavi z zagotovitvijo poštenega sojenja v okviru kazenskega postopka predlagali trajanje sodnega postopka največ šest mesecev na prvi stopnji, največ tri mesece na drugi stopnji in največ tri mesece v postopku z izrednimi pravnimi sredstvi na Vrhovnem sodišču. Trajanje sodnega postopka od začetka do pravnomočnosti, vključno z izrednimi pravnimi sredstvi, bi tako lahko trajalo skupaj največ 12 mesecev. Obžalujemo pa dejstvo, da razpadla koalicija omenjene novele ne želi uvrstiti na dnevni red zasedanja Državnega zbora, in to kljub izpolnitvi vseh formalnih pogojev. Ne glede na vse navedeno bomo v Poslanski skupini Slovenske demokratske stranke podprli rešitve, ki jih prinaša novela Zakona o izvršbi in zavarovanju, bomo pa v Slovenski demokratski stranki, tako kot do sedaj, opozarjali na nepravilnosti v sodstvu in pohvalili pozitivne premike. Hvala."
0,ParlaMint-SI_2014-02-24-SDZ6-Izredna-56.u165,SDS,-1.0,2014-02-24,0.35009539127349854,"Hvala lepa. No, saj nisem hotel, ampak vseeno je treba povedati, da če je kdo politiziral na tej naravni nesreči, gospa Brunskole, je to vaš poslanec Jerko Čehovin, grobo, primitivno. Takrat, ko bi moral podpreti svojega župana, je pljuval čez njega. Ko je bila Postojna v najtežjih razmerah, je izkoriščal mikrofon v tem državnem zboru zato, da je politiziral na stiski ljudi. In s tem, ko je pljuval čez župana, je pljuval tudi čez vse tiste prostovoljce, delavce elektro podjetij in vseh ostalih, ki so se trudili noč in dan, da so v dobrem tednu dni občino, ki ni imela ene vtičnice ne na električnem omrežju ne na agregatih, preko skoraj sto agregatov, vzpostavili nazaj na omrežje. Zdaj pa kar se tiče našega predloga in te izredne seje. Torej, ne glede na to, da Pozitivna Slovenija ni podprla tistega, kar smo predlagali, je za razpravo samo na odboru podprla to, kar se je kasneje zgodilo. In namen tega, kar smo želeli, je bil dosežen. Povedano je bilo, da smo mi to zahtevo vložili 12. februarja. Povedano je bilo tudi, da je istega dne Vlada na dopisni seji imenovala delovno skupino, ki ji načeluje minister, pristojen za infrastrukturo in energetiko. In povedano je tudi bilo, da se je v nadaljevanju spremenilo najprej izraženo stališče o tem, ali bo Vlada z nekim interventnim zakonom prišla ali ne in ali bo prišla v tem mesecu ali v naslednjem mesecu. Zadnje informacije, ki so bile do 12. februarja, so govorile o tem, da bo ta zakon, če bo, obravnavan na marčevski seji, kar bi bilo po našem mnenju prepozno. In to je bil namen, s katerim smo želeli pospešiti obravnavo te situacije, in mislim, da smo bili pri tem vsi skupaj uspešni, tudi vi, čeprav niste teh sklepov podprli, kajti s tem, ko se je ta razprava začela v Državnem zboru, so se seveda aktivnosti pri pripravi te zakonodaje pospešile. Odbori, trije, ki so obravnavali neposredno ali posredno to, kar se je zgodilo po tej ledeni ujmi, so govorili predvsem o stanju, o stanju, ki se je zgodilo po tem, se pravi neka inventarizacija, prva inventarizacija stanja je bila na mizi, nič pa nismo še poslušali o konkretnih ukrepih in o tistem, kar mora narediti Državni zbor za to, da bo ta odprava hitrejša. In to je bil seveda namen tega našega predloga in namen te izredne seje. V Poslanski skupini Slovenske demokratske stranke smo zadovoljni, da se je Vlada odzvala hitro, da je prejšnji teden v četrtek sprejela besedilo tega zakona in ga uvrstila po nujnem postopku v proceduro in da bomo o tem zakonu odločali že jutri na matičnem odboru in v sredo na izredni seji Državnega zbora. Treba pa je povedati, da marsikaj v tem besedilu manjka, in od vseh nas, od naše razumnosti in od sposobnosti poslušanja bo seveda pomembno, ali bomo vsi skupaj sprejeli nek zakon, ki bo tudi operativen in bo dejansko učinkoval ali ne. Kar nekaj stvari je, ki v tem zakonu žal manjkajo in ne govorijo o tem, da bi lahko bila sanacija tega stanja na področju te infrastrukture, ki bi jo bilo treba prvotno sanirati, in na področju sanacije kmetijskih zemljišč in gozdov optimalno hitra. Jaz sem uvodoma v stališču povedal, da bi bilo najslabše, da sprejmemo nek zakon, ki pa ne bo učinkovito orodje za to, da ga lahko operativno izvajamo. Rečeno je bilo, da nismo predvideli finančnih virov v predlogu tega zakona, za katerega smo predlagali, da ga Vlada posvoji. Seveda smo jih predvideli, po vrstnem redu smo jih tudi navedli, in jaz sem večkrat povedal, da zdaj bi pa že bil čas, da bi, recimo, jutri na odboru imeli s strani Vlade, ker razpolaga s temi podatki, natančen scan stanja po veljavnih projektih sedanje finančne perspektive, za katere je bila še nedavno ocena, da jih ne bo mogoče izvesti in da so ogrožena sredstva v višini preko 200 milijonov evrov. Če je temu tako, potem je treba na Vladi sprejeti ustrezne sklepe o tem, da se ta sredstva prerazporedijo za sanacijo te poškodovane infrastrukture in da se pridobi ustrezna soglasja, če je treba, tudi Evropske komisije, ampak za to ni nobene ovire, da se to že ne bi zgodilo. In povedal sem, kar smo tudi slišali, da je namen, da se v enem delu, tam, kjer gre za dolgotrajnejše ukrepe, namenijo sredstva iz prihodnje finančne perspektive, kar tudi podpiramo, in v skrajnem primeru, takrat, ko ta sredstva ne bodo zadoščala, tudi posodila EIB. Tako da je bilo to predvideno. Zakaj smo predlagali nek operativni program, ki naj bi ga ta zakon utemeljil, ki naj bi ga Vlada sprejela in na podlagi katerega naj bi se te sanacije delale? Zaradi tega, ker vidimo skozi to najhitrejšo možnost dejanske sanacije. Morate vedeti, da elektrodistribucije, posamezna infrastrukturna podjetja te postopke že izvajajo, ne čakajo, postopki so že odprti, ker če ne bi bili, potem bi bili ljudje na tistih 172 agregatih še eno leto brez energije iz omrežja. Ti postopki že vsi tečejo, ta zakonodaja pa bi lahko te postopke pospešila, kajti zapletlo se bo v tistem primeru, ko bo nek operater želel namesto vodov postaviti podzemni kabel, in bo odstopal od sedanje trase in bo naletel na neko zemljišče, glede katerega ne bo mogel pridobiti služnosti za vgradnjo tega kabla. Če te ovire ne bo, če jo bo zakon razrahljal, potem bo to mogoče narediti zelo hitro, v nasprotnem primeru pa ne, in zdaj je priložnost, da se to naredi. Ker če do zdaj ni bilo sredstev pri operaterjih, če do zdaj mogoče ni bilo niti volje, zdaj ta volja je, sredstva se bodo zagotovila, in marsikateri del omrežja, vsaj ta do 20 kilovoltov, bo lahko vgrajen v zemljo, kar bo dolgoročno bistveno boljša rešitev, kot je bila sedanja. Konkreten primer, recimo: ker ni imel distributer sredstev na delu mesta, kjer je bila kablaža zgrajena, ko je občina gradila kompletno infrastrukturo, ni položil podzemnega kabla, pa je infrastruktura bila tam zgrajena že dve leti nazaj. Javna razsvetljava, ki jo občina financira, je bila na podzemnem kablu, gospodinjstva pa niso bila. Seveda je bil izpad zaradi tega še toliko večji, kot bi bilo potrebno, da bi bil ob tej ujmi, in verjetno je zdaj pravi trenutek, da se vsem tem omogoči, s tem, da se ti formalni mehanizmi razrahljajo, seveda ob spoštovanju zasebne lastnine in plačilu odškodnine za to služnost, vendar vzporedno oziroma po tistem, da se te sanacije izvedejo na tak način. In to je eden izmed teh predlogov v tem zakonu, ki je deloma povzet tudi v vladnem zakonu, menimo, da ne najbolj posrečeno in da brez spremembe ne bo omogočil tega namena, katerega verjamem, da ga vsi skupaj želimo uresničiti. Potem je tisto, kar smo želeli prioritetno skozi ta nabor doseči, sanacija proge Pivka–Borovnica. Vemo, peti koridor, Luka Koper, pretovor – zdaj vozijo dizel lokomotive na tej trasi, potniški promet se odvija z avtobusi, kar je seveda vse zelo obremenjujoče za potnike, predvsem pa stroškovno zelo obremenjujoče za Slovenske železnice in zmanjšuje možnosti pretovora. Tukaj mora biti po našem mnenju sanacija hitra, prioritetna, in sprememba zakona o javnih naročilih, ki je v proceduri, bo mogoče razrešila tudi ta problem, vendar menimo, da bi v teh primerih za nabor teh ukrepov, ki pomenijo to hitro sanacijo, bilo treba v tem interventnem zakonu sprejeti nedvoumno določbo glede tega. Kajti v tem stališču Ministrstva za finance, ki govori o tem, kdaj se je mogoče v zvezi z oddajo nujnih javnih naročil poslužiti postopka s pogajanji brez predhodne objave, Ministrstvo za finance opozarja, da se lahko te določbe zakona uporabljajo izjemoma in ob kritični presoji okoliščin posameznega primera. To pomeni, veste, da se naročniki tega ne bodo posluževali, ker bodo čez eno leto dobili revizijo Računskega sodišča ali ne vem koga in bodo oni odgovorni za to, če ne bodo teh določb pravilno uporabljali, in je treba te nejasnosti odpraviti in jasno napisati, da je v vseh teh primerih postopek takšen in da se ga lahko poslužijo, kar še vedno pomeni izbiro najcenejšega ponudnika, konkurenco in vse ostalo. Vendar brez vseh tistih mehanizmov, ki otežujejo postopek izbire. Vlada predvideva v tej prvi finančni shemi 13 milijonov evrov, kar bo dovolj za te nujne prve ukrepe, ne pa za vse ostalo, in jaz verjamem, da se bodo v nadaljnjih korakih, vsaj kar se infrastrukture tiče, poslužili tudi drugih mehanizmov. Še na nekaj bi radi opozorili. V tem zakonu se govori o obdobju od 30. 1. do 10. 2. in nikjer ni tega, kar se je zgodilo zaradi tega žledu – poplave. Nikjer. Menimo, da bi moral v okviru tega zakona biti zajet tudi ta segment, kajti škoda po teh poplavah bo tudi velika, znatna, in odprava te škode tudi dolgotrajna, tako da v tem delu velja razmislek za jutrišnjo sejo odbora in potem za sprejetje na Državnem zboru v sredo, da je treba te stvari na enakopraven način obravnavati, ker so se zgodile zaradi te naravne ujme. Ne, niso se zgodile same od sebe, ampak so neločljivo povezane s tem žledom. Kar se tiče oprostitev podjetij, ljudi, gospodarstva, ki je bilo prizadeto. Mi do letos nismo poznali obdavčitve gozdov. Letos jih poznamo. Vemo, kaj se dogaja zdaj s tem davkom na nepremičnine. Velika verjetnost je, da ga bo v letošnjem letu zelo težko uveljaviti takega, kot je bil sprejet. In najmanj, kar je, je treba v tem primeru ljudem in gospodarstvu stopiti naproti. Če do zdaj tega davka ni bilo, ni nobene ovire za to, da se ga zdaj ne odpiše, glede na to, kakšne poškodbe so nastale na teh nepremičninah, in glede na to, da bodo vsi morali vložiti velikanska svoja sredstva, pa čeprav bodo lahko dobili nekaj od tega povrnjeno, da bodo lahko to škodo sanirali. Tudi zaradi tega ne razumemo tega, zakaj se v zakonu te prevoznice ukinjajo samo do aprila 2015. Menimo, da je treba ta sistem čim bolj poenostaviti in mora veljati tudi za naprej, ne samo za eno leto. Nekatere lokalne skupnosti so bile izjemno prizadete, tako na področju infrastrukture kot na področju izvajanja posameznih dejavnosti, in brez konkretne določbe v tem zakonu ne bo osnove za njihovo ustrezno obravnavo. In tu je tudi tisti del, kjer se razlikujemo med tistim, kar predlaga Vlada in kar predlagamo mi. Mi menimo, da je v tem delu treba z normativno ureditvijo omogočiti obravnavo tistih, ki so bili enormno prizadeti, ne nazadnje tudi ko govorimo o prostovoljcih in o gasilcih. Verjetno je treba nekaj tudi narediti na tem področju. Verjetno je treba več sredstev in energije usmeriti v ljudi, pa manj v nove avtomobile. Ker nam nič ne pomaga najnovejše vozilo za 200 tisoč evrov, če ljudje nimajo osnovnih pogojev ali pa če niso vsaj minimalno plačani takrat, ko so na intervencijah, in če nimajo neke normalne satisfakcije ali pa če imajo še celo probleme z delodajalci, ker jih ne pustijo na intervencijo. In zdaj je trenutek, da se te stvari uredijo. Verjetno se da tudi v okviru obstoječih sredstev z ustrezno usmeritvijo te stvari urediti in usmeriti večjo podporo v ljudi, njihovo osebno zaščito, ureditev njihovega statusa, in malo manjši poudarek dati tistemu, kar mogoče po vseh primerih ni najbolj nujno in najbolj potrebno. Pa ne govorim o tem, da bi bilo treba aktivnosti na tem področju zmanjšati, ampak se je treba seveda racionalno obnašati in v skladu s tem tudi stvari usmerjati. Tako da ne glede na to, da obravnavamo danes ta predlog za izredno sejo glede ukrepov za sanacijo in ne prejšnji teden, ko bi se to lahko zgodilo, v četrtek, ko smo imeli izredno sejo, mislimo, da je vseeno bil ta namen, zaradi katerega smo to sejo predlagali, dosežen. Ne nazadnje je treba pošteno priznati, da je Vlada v svojem gradivu upoštevala kar nekaj teh usmeritev, za katere smo predlagali, da se upoštevajo. In verjamem, da jih bomo sposobni v nadaljevanju skozi razpravo na matičnem odboru doreči v tej smeri, da jih bomo še izboljšali in bolj izpopolnili."
0,ParlaMint-SI_2013-07-11-SDZ6-Redna-16.u135,SDS,-1.0,2013-07-11,0.028946364298462868,"Hvala lepa. Pri 26. členu smo, bom na koncu tudi o tem kaj rekel, ampak saj človek ne ve, kaj bi rekel po takšni razpravi, ki smo jo slišali. Ob tem, da pravzaprav nihče ni zadovoljen s sodstvom. Minister ima cel kup načrtov z njimi, kar naprej se ukvarja z njimi, muči se z njimi, ob tem da vrhunski pravniki v svetu in doma niso zadovoljni, da GRECO ni zadovoljen, da Evropska komisija ni zadovoljna, potem pa slišimo v parlamentu en takšen slavospev v pravosodju. Saj ne moreš odgovoriti, saj lahko rečeš, ali je govornica za časom, kar je možno, ali ima kakšne poseben namene, da tako lepo govori o sodstvu in se posmiha vsem ostalim. Ne veš več, kaj bi rekel. Glede amandmaja k 26. členu – to je eden od tistih členov, kjer ga je podpisala samo SD. Ostali v koaliciji ga niso podpisali. Ampak tudi za gledalce je treba jasno povedati, za kaj gre. Gre za to, da je minister ustanovil neko službo, ki bo v določenem obsegu nadzirala sodstvo. Kaj predlagajo Socialni demokrati? To, da se besede ""in sodnim osebjem"" črtajo. To pomeni, da bodo ti preiskovalci – to je pa mina! To pomeni, da SD želi – kaj? Ministru onemogočiti še tisto malo, kar je želel narediti – imeti neko službo, ki bi vsaj približno in učinkovito lahko šla na sodišče in opravila nek pregled, ki tako ali tako ne bo kaj posebnega. Ampak vsaj to bi lahko opravila. Sedaj SD želi – kaj?! To, da s tem amandmajem prepovemo tem nadzornikom, da se pogovarjajo s sodnim osebjem. To pomeni, da se lahko pogovarja – kaj? SD želi, da ta nadzorna skupina pride na sodišče, da se vnaprej napove, tajnica jih pričaka spodaj – vem, kako to izgleda, sem hodil na tožilstvo. Potem te peljejo k predsedniku sodišča v tem primeru, in predsednika sodišča bomo lahko še kaj povprašali, mogoče še koga, vendar nadzorniki ne smejo govoriti z nobenim drugim – z nobenimi računalničarji, z nobenimi vpisničarji, z nobenimi ljudmi, ki vodijo neke evidence itd. SD hoče s tem službi ministra, ki ima po našem pričakovanju tako ali tako premalo pooblastil, vzeti še tista pooblastila. Kako drugače lahko temu rečemo kot, da želijo onesposobiti še tistega dojenčka, ki je naredil prve korake. Minister jih je naredil v tem smislu. Temu amandmaju bomo nasprotovali zato, da omogočimo ministru, da bi ta njegova služba vsaj kolikor toliko delovala. Pri tem amandmaju bomo glasovali proti, zato da koaliciji pomagamo. To je poskus SD, da zminira ministra. To je vse. Tega amandmaja res ne bomo podprli. Hvala lepa."
0,ParlaMint-SI_2017-09-18-SDZ7-Redna-33.u147,SDS,-1.0,2017-09-18,0.5501375794410706,"Hvala. Spoštovana ministrica, torej ste potrdili, da se ministrici za zdravje ne upate reči ne, da si v bistvu najšibkejšemu členu te vlade, celo najšibkejšemu členu te vlade ne upate reči ne; kar pomeni, da vi avtomatično postajate najšibkejši člen te vlade. To, kar ste meni odgovorili na moje zastavljeno poslansko vprašanje, priča, da niste preverjali skladnosti s 107. členom Pogodbe o delovanju Evropske unije. Namreč, poglejte, kaj ste povedali. Da ste to dolžni storiti zaradi Zakona o zavodih. Pa mi odgovorite: Ali je Zakon o zavodih nad ustanovnimi akti EU? Potem ste rekli, »smo ugotovili, smo proučili«. Vi, ne pa tisti, ki presoja na koncu! Torej, vi sami oziroma v vašem imenu ministrica za zdravje. In še dodatno ste potrdili, da skladno z zakonodajo je prva kontrola znotraj države. Torej, niti pogovori z Evropsko komisijo, ampak znotraj države. Torej, Miro Cerar, ministrica Milojka Kolar Celarc sta sklenila, da bosta za poplačilo dobaviteljev vam vzela 136 milijonov evrov in vi ste rekli ja. Oprostite, pri takšnem finančnem ministru me skrbi za stabilnost javnih financ, moram priznati. Spomnimo se primera Elana – državna pomoč. Dve leti traja, preden pride do končne odločitve. In to je bil tudi razlog verjetno, da ste vi pristali, ker bo tako ali tako posledica te odločitve padla na naslednjo vlado – vračanje državne pomoči. Takrat vi, ne vem, boste še, ne boste, odvisno od volilnega rezultata. Moje vprašanje je: Ali tu javno zatrdite, da ne gre za državno pomoč in če bo odločitev taka in bo pred koncem Cerarjeve vlade oziroma ne odločitev, prvi znak, da gre za državno pomoč, bom nemudoma odstopila in prevzela odgovornost? Hvala."
0,ParlaMint-SI_2007-11-23-SDZ4-Redna-33.u16,SD,0.82763671875,2007-11-23,0.026646515354514122,"Hvala za besedo, gospod podpredsednik. Dobro jutro in iskrene čestitke k današnjemu državnemu prazniku Rudolfa Maistra. Najprej, da se vrnem k samemu zakonu. Naša poslana skupina bo zakon podprla; ne samo zato, ker nam tako marekuje evropska direktiva, ampak tudi zato, ker je s pomočjo raziskovalcev iz Evropske unije in iz tretjih držav, na katere se spremembe tega zakona nanašajo, možno še pospešiti raziskave in razvoj v naši državi in je to kvečjemu primerjalna prednost, če smo sposobni pridobiti raziskovalce iz tretjih držav. Zato bi se ponovno radi pa vendarle obrnili na dejstvo, ki se v ministrstvu, ki je predlagalo preko Vlade Republike Slovenje ta zakon, neprestano, lahko rečemo skoraj kronično pojavljajo, namreč da popolnoma vsaka sprememba zakona, ki jo to ministrstvo predlaga, vsebuje nesorazmerno velik odstotek, v tem primeru lahko celo rečemo hudih napak. Videti je, kot da pripravljavci, se pravi uradniki v ministrstvu, ki pripravljajo spremembe zakonov v Ministrstvu za visoko šolstvo, znanost in tehnologijo, ne preberejo zakonov, ki so jih predhodno vlagali v Državni zbor in ki so podlaga za spremembe. Če je dejstvo, da mora naša Zakonodajno-pravna služba neprestano ugotavljati napake malomarnosti, ne morem drugače reči kot nesposobnost ljudi, ki v tem ministrstvu pripravljajo predloge zakona za Državni zbor, mislim, da bi bilo treba, da je sedaj, ko ima to ministrstvo novo ministrico, že čas, da naredi med svojimi uslužbenci red. Mislim, da je to nekaj neverjetnega, da je 20% do 25% vsakega zakona treba v Državnem zboru popravljati zaradi tega, ker so enostavno pripravljavci prezrli takšna dejstva, kot je na primer, da je v osnovnem zakonu zapisano, da sezname raziskovalnih organizacij in kvalificiranost organizacije za raziskovanje in razvoj izvaja agencija, potem pa v naslednjem zakonu naenkrat preskočimo in to za tiste raziskovalne organizacije, ki sklepajo sporazume za raziskovalce iz tretjih držav, opravlja naenkrat ministrstvo. Glede tega pa niti v odboru ni bilo pripravljenosti, da bi se popravilo, to je, da v 4. členu zakona določajo neke nove, lahko rečemo temu, kar administrativne ovire, ki bodo zapletle in otežile sklepanje sporazumov med raziskovalci iz tretjih držav in takšnimi raziskovalnimi organizacijami, ki so za sklepanje takšnih sporazumov usposobljeni in imajo na nek način, lahko rečemo, licenco agencije. Tako menim, da lahko v imenu Poslanske skupine Socialnih demokratov ponovno apeliram na ministrico, no prej sem vsakokrat apelirala na ministra, zdaj pač na ministrico, da vendarle pri naslednjih zakonih poskrbi, da bodo narejeni tako, da ne bo treba v Državnem zboru popravljati takih osnovnošolskih napak, saj gre vendar za Ministrstvo za visoko šolstvo in ne za šolstvo. Hvala."
0,ParlaMint-SI_2005-09-29-SDZ4-Redna-09.u188,SD,0.5791015625,2005-09-29,0.3739936351776123,"Hvala za besedo. V zvezi s tem, kar pravi gospod minister, bi želel še reči nekaj besed, zato da čimbolj razčistimo zadeve in da ne bo nesporazumov. Jaz se popolnoma strinjam, gospod minister Vizjak, da bi bilo zaželeno, da bi čim manj bilo takih gasilskih intervencij, ampak da bi bilo čim več tistih žlahtnih spodbud za tehnološki razvoj in inovacije in tako dalje. Ampak, ker sem nekaj časa že v tem parlamentu in sem doživel in sodeloval zelo dobro moram reči z ministrico in številnimi ministri za gospodarstvo, vključno z gospodom ministrom Vizjakom, smo take diskusije, da ne bo teh ukrepov dosti in denarja za pomoč in prestrukturiranje, poslušali v vsakem mandatu, pri vsakem ministru. Spominjam se, ko so imeli nastopne govore pred odborom za gospodarstvo, ki ga sedaj že tretji mandat vodim, nekaterih ministrov - bom kar imena navedel: doktor Petrinova kot profesorica z Ekonomske fakultete, ali pa, ko je prišel - se spomnim Metoda Dragonja in tudi nekaterih drugih; glavna teza je bila pri predstavitvi, da se ne bodo šli gasilce na ministrstvu za gospodarstvo, ampak predvsem res kvalitetne razvojne zadeve. Očitno se je podcenjevalo probleme, ki so zatečeni, in to niso sedaj problemi, ki bi jih sedaj ta vlada povzročila. Sem popolnoma odkrit in hočem biti korekten in pošten, ampak so se tekom let, zato ker smo prepočasi prestrukturirali gospodarstvo in ohranjali zdrava jedra pri življenju, pa včasih morda res ohranjali tisti, ki niso imeli perspektive. Je pač to zatečeno stanje in to je potrebno čim prej pospraviti, ker drugače pa nastanejo socialni in drugi problemi in potem so zagate tukaj in je toliko manj potem denarja ih prostora za druge ukrepe, ki bi jih dejansko morali sprejemati in bili bolj kvalitetni. In samo še glede direktive bi samo tole rad rekel. Glejte, kot primer pri enem členu, ko pravimo, da se je treba slepo držati direktive. Mi pravimo v zakonu: pomoč, ki ne more biti dodeljena za finančno prestrukturiranje. Ampak, sedaj pa moram citirati direktivo. Direktiva pravi, navajam, to je v 16. točki: ""Pomoč za reševanje običajno ne sme biti dodeljena za finančno prestrukturiranje."" Torej, nek določen prostor daje, tako da ne velja tista teza, da je vse tako sveto, kot je nekje zapisano oziroma kot včasih interpretiramo zadeve dobronamerno. Zakon bom pa podprl. Hvala lepa."
0,ParlaMint-SI_2011-05-04-SDZ5-Redna-27.u64,SD,0.50048828125,2011-05-04,0.2158370018005371,"Dober dan in hvala za besedo, gospod podpredsednik. Dober dan predstavniku Vlade in vsem kolegom in kolegicam v dvorani! Poslanska skupina Socialnih demokratov bo avtentično razlago drugega odstavka 75. člena in 63. člena v povezavi z drugim odstavkom 75. člena Zakona o prevzemih – 1 podprla. Razlogov je več. Naj najprej navedem tiste, ki so povezani s samim postopkom sprejemanja zakona o prevzemih pred slabimi petimi leti in z namenom, ki sta ga imela takratna vlada in Ministrstvo za gospodarstvo, ki sta pripravila predlog zakona v taki obliki, kot ga je kasneje zakonodajalec, torej Državni zbor, razumel in tudi sprejel. Če bi oba, tako Vlada kot vladajoča koalicija v Državnem zboru ob sprejemanju zakona in obeh členov, katerih razlago predlaga skupina predlagateljev, imela namen razumeti tako, kot ga razumeta Agencija za trg vrednostnih papirjev in Zakonodajno-pravna služba Državnega zbora, bi zagotovo ne dovolila Luki Koper, Novi Kreditni banki Maribor, Aerodromu Ljubljana in Skladu za razgradnjo Nuklearne elektrarne Krško, da so že takoj po uveljavitvi Zakona o prevzemih – 1, to je vse od 14. avgusta 2006, se pravi niti ne 15 dni po uveljavitvi zakona, pa do 23. junija 2008 začeli kupovati in kupovali delnice podjetij, ki jih smiselno zajema drugi odstavek 75. člena, kot na primer delnic Krke, Petrola, Save Re, Aerodroma, Save, Telekoma in Nove Kreditne banke Maribor. Že samo ta pogled v preteklost je dovolj trdna podlaga za upravičenost avtentične razlage, ki pravi, da je iz določila drugega stavka drugega odstavka 75. člena treba zaključiti, da za osebe iz prvega odstavka tega člena v avtentični razlagi uporabimo ta izraz, vendar ni mišljeno, da razložimo, kaj pomeni, ker namreč razumevanje tega člena leta 2006 je bilo tako, da se da razumeti, da je tako Vlada kot Ministrstvo za gospodarstvo in tudi Državni zbor razumel, da gre za nek poseben prehodni prevzemni prag, ki je vedno enak najnižjemu deležu glasovalnih pravic, ki so ga te osebe imele od dneva uveljavitve Zakona o prevzemih – 1 dalje. Se pravi, tudi če so vmes kakšno delnico prodale in se je kontrolni delež zmanjšal, pomeni, da ta prag ni več tisti, ki je bil na dan sprejema zakona, ampak tisti, nižji nivo, kot je bil zaradi prodaje delnic tudi sprejet. Bilo bi logično, da bi ATVP pri svojem ravnanju uporabila določilo 2. točke prvega odstavka 63. člena, ki govori o tem, da mora lastnik kontrolnega deleža odprodati tiste delnice, ki presegajo ta vmesni prag. To je zlasti pomembno v primerih, ko te osebe odtujijo določeno število vrednostnih papirjev ali drugih pravic, ki se upoštevajo pri določitvi glasovalnih pravic po 6. členu Zakona o prevzemih – 1, ter nato ponovno pridobijo določeno število vrednostnih papirjev ali drugih pravic, ki se upoštevajo pri določitvi teh glasovalnih pravic tako, da se s tem ne dosežejo ali presežejo prej navedenega prehodnega prevzemnega praga ali v primeru, če obstoječi delež glasovalnih pravic zmanjšajo po dnevu uveljavitve Zakona o prevzemih na stanje zmanjšanega deleža glasovalnih pravic. Ker drugi stavek drugega odstavka 75. člena Zakona o prevzemih – 1 vzpostavlja tako imenovani prehodni prevzemni prag, je v takšnih primerih zato treba šteti, da jim ni treba dati prevzemne ponudbe v skladu z Zakonom o prevzemih – 1. Dodatno naj navedem tudi deseti odstavek preambule Direktive 2004/25/ES iz aprila 2004, ki ima v Republiki Sloveniji interpretacijsko moč. Tudi ta namreč določa, da se obveznost dati prevzemno ponudbo vsem imetnikom vrednostnih papirjev ne uporablja za tiste kontrolne deleže, ki že obstajajo na datum začetka veljavnosti nacionalne zakonodaje, ki prevzema to direktivo. Uporabila sem angleško verzijo, torej prevod originalne, angleške verzije te direktive, ker je slovenski prevod tega odstavka direktive nedosleden, da ne rečem napačen, in je zato treba upoštevati angleško različico. Slovenski prevod pravi, da se obveznost dati ponudbo vsem imetnikom vrednostnih papirjev ne uporablja za tiste imetnike vrednostnih papirjev, ki imajo kontrolni delež vrednostnih papirjev na datum začetka veljavnosti nacionalne zakonodaje, ki prevzema to direktivo. V nasprotju s tem prevodom angleška različica govori o izjemi za kontrolne deleže, ki obstajajo na datum začetka veljavnosti nacionalne zakonodaje, ki prevzema to direktivo. To je torej treba razumeti kot vzpostavitev prehodnega prevzemnega praga. Mnogokrat nam je bilo rečeno, zakaj ne sprejmemo sprememb in dopolnitev Zakona o prevzemih, ki bi lahko v celoti saniral to stanje. Vsakdo, ki ve, da spremembe zakona pač ne morejo veljati od dne, ko je začel veljati leta 2006 sprejeti Zakon o prevzemih – 1, medtem ko avtentična razlaga pove, kakšen namen je imel Državni zbor in kakšen namen je imel predlagatelj zakona ob sprejemanju zakona, torej sredi leta 2006, v zvezi s tema dvema členoma. Mi verjamemo, da mnogi med vami dvomijo v to, da lahko mi, laiki, pravni laiki, bolje razumemo ali pa imamo pravico drugače razumeti določila 75. in 63. člena Zakona o prevzemih – 1. Vendar je treba vedeti še nekaj drugega. Treba je vedeti, da smo mi tisti, ki sprejemamo zakonodajo. In da smo bili zraven, mnogi med nami, ko se je ta zakonodaja leta 2006 sprejemala. In verjamem, da je, tako kot sem že povedala, tako Vlada kot tudi Državni zbor razumel cilj, smisel, ker so vendar že takrat bile te prehodne določbe zapisane, žal so bile napisane kot prehodne določbe, morale bi biti napisane v vsebini zakona. Ampak že takrat je bilo jasno, da gre tu v bistvu za varovanje interesov državnih deležev v posameznih podjetjih. In še naslednje. Če bo obveljalo takšno, po našem mnenju napačno razumevanje zakona, kot ga narekuje Agencija za trg vrednostnih papirjev, bodo na skupščinah družb, za katere je ali še bo Agencija za trg vrednostnih papirjev izdala odločbe o odvzemu glasovalnih pravic, namesto da bi samo zahtevala, da se odproda presežno število delnic, prišlo do eklatantnega kršenja lastninske pravice države, konkretno v tem primeru, pa tudi verjetno kakšnega drugega lastnika, konec koncev, ker ni šlo takrat samo za državne deleže. Posledice pa bodo lahko zelo hude. Tako bodo imeli, na primer, na skupščinah teh družb odločilno vlogo manjšinski delničarji družb, katerih manjšinski delež bo zadoščal za izglasovanje, na primer, naslednjih sklepov: sklepi, za katere je potrebna navadna večina, recimo, sklep o delitvi bilančnega dobička, tveganje razdelitve previsokih dividend – ravno smo slišali enega od kolegov, ki je govoril o tem, kako Telekom joka zaradi tega, ker ima 200 milijonov izgube, ampak potem na skupščini bo hotel, da se ne deli nerazporejenega dobička iz preteklih let, češ, kako je to [[...]]Kaj se da razumeti iz tega? Iz tega se da razumeti, da je vendarle interes nekaterih ljudi v tej državi, da bi lahko delili dobiček, nerazporejeni dobiček iz preteklih let. Kljub izgubi, ki so jo imela podjetja, ki so v večinski lasti države, zaradi napačnih ravnanj in odločitev pred letom 2008, pred volitvami, ker so takrat kupovali neproduktivne in nezanesljive naložbe v, konkretno Telekom, v bivših republikah Jugoslavije, potem, recimo, imenovanje članov nadzornega sveta v skladu z lastnimi interesi v primeru, da se izteka mandat prejšnjim članom nadzornega sveta, potem, recimo, podelitev pooblastila upravi za nakup lastnih delnic ali pa sklepi, za katere je potrebna kvalificirana večina, to je 75%, pri sklepanju zastopanega osnovnega kapitala, to so na primer spremembe statuta, na primer z izglasovanjem sklepov o odobrenem kapitalu z izključitvijo prednostne pravice, pri čemer se delnice lahko izdajo za stvarne vložke, sprememba števila članov organov vodenja in podobno, odpoklic članov nadzornega sveta in imenovanje novih članov, pri čemer ima nadalje nadzorni svet možnost zamenjave uprave, zmanjšanje osnovnega kapitala družbe ali nasprotno povečanje osnovnega kapitala družbe z izključitvijo prednostne pravice obstoječih delničarjev ter vložitvijo stvarnih vložkov, kar pomeni tveganje zmanjšanja deleža skupine države v družbah, statusno preoblikovanje družbe, sprememba, recimo, iz dvotirnega v enotirni sistem upravljanja družbe. Zdaj smo videli, da je bila odločitev o uvedbi enotirnega upravljanja družb pravzaprav vprašljiva. Konkretni primeri pa, da jih naštejem, v Aerodromu Ljubljana bi imel naštete konkretne koristi Publikum Trezor, d. o. o., ki ima le 2,67 % lastniški delež, ta pa bi mu brez skupine država narasla na slabih 9 %, medtem ko imajo sicer v družbi Republika Slovenija Kad in Sod 63 % lastniški delež v osnovnem kapitalu. V Krki Novo mesto bi največji delničar z glasovalno pravico postal New World Fund Inc., ki ima sicer le 2,40 % lastniški delež, posamični največji delničar. Največji delničar z glasovalno pravico v Petrolu bi pa postala dva povezana holdinga, in sicer Vizija Holding, in Vizija Holding 1 v lasti gospoda Južne, ki imata sedaj 9,57 % delež, kar pomeni, da bi absolutno dobila v tem primeru prednost pri glasovanju, vsaj pri navadni večini. In naslednji bi bil v Petrolu Istrabenz, zanimivo, ki je želel na vse kriplje postati pretežni delež Petrola, ki ima sedaj samo 4 % lastniški delež, vendar, ko je država izključena iz glasovalnih pravic, bi naenkrat postal zelo pomemben glasovalec. Pri Telekomu, ki za enkrat še nima izdane odločbe, pa bi recimo NFD gospoda Staneta Valanta z 2,36 % deležem dobil 8,69 % glasovalnih pravic. Perspektiva, s. p., gospoda Južne, ki je četrti največji družbenik oziroma delničar, pa bi iz 0,75 % prešel na 2,76 %. Vmes sta dva investicijska sklada, ki jima ne morejo biti odvzete glasovalne pravice, to sta PPS in Triglav, ki presegata to perspektivo in sta takoj za NFD. Pa še nekaj. Možno je tudi, da bi skupina država morala v vseh teh naštetih družbah, ki sem jih prej navedla – se pravi, da še enkrat ponovi; Krka, Petrol, Sava Re, Aerodrom, Sava, Telekom, Nova KBM –, objaviti prevzemno ponudbo za doseganje končnega prevzemnega praga, ki pomeni 75 % delež vseh delnic v vseh teh naštetih družbah. To bi državo ali pa bo, če bomo morali to narediti, stalo 4 in pol milijarde evrov. Lahko pa naredimo nekaj drugega, recimo, v Luki Koper in vseh ostalih naštetih družbah prodamo delnice do 25 % minus 1 delnica. Kaj bi to pomenilo? To bi pomenilo, da bi država zaradi prisilne prodaje, ker to je razlaga Agencije za trg vrednostnih papirjev in tudi Zakonodajno-pravne službe, posredno je namreč ta, da bi [[...]]Recimo, če samo primerjamo, Luka Koper je imela leta 2006 vrednost delnic, to vem zato, ker je moj najmlajši sin slučajno še edini v družini, ki ima sploh kakšne delnice, in ima pač 50 delnic luke Koper, takrat so bile vredne 150 evrov, ena delnica, danes so vredne 13 evrov. Res je, da nikoli več ne bodo luške delnice vredne 150 evrov, vsaj jaz sem prepričana v to, vendar pa zagotovo dolgo ne bodo samo 13 evrov. Se pravi, država naj prodaja izpod vsake normalne cene svoje premoženje. Kakšna je korist od tega? Korist je za tiste, ki si želijo te delnice po tako nizki ceni, ki bi jih bila država prisiljena prodati, kupiti. In jaz mislim, da ni naš interes takšen. In zdaj bi samo še to rekla. Ponavljam datume, ko so bila takoj po sprejemu zakona po mnenju ATVP kršena določila 75. člena in 63. člena in 6. člena in 7. člena Zakona o prevzemih – 1. Od 14. 8. 2006 do 23. 6. 2008 so se kupovale delnice navedenih podjetij. Zakaj Agencija za trg vrednostnih papirjev takrat ni odreagirala? Mi verjamemo, da zato, ker je razumela zakon na tak način kot v naši poslanski skupini razumemo in bomo zato to avtentično razlago, ponovno povem, podprli. Hvala."
0,ParlaMint-SI_2013-11-14-SDZ6-Izredna-47.u16,SD,-0.97802734375,2013-11-14,0.5494735836982727,"Hvala lepa. Prav škoda, državni sekretar, da včeraj pozno zvečer niste dobili besede, ker bi lahko marsikaj razrešili in povedali, kar ste danes povedali. Žal mi je, da ni gospoda Tanka danes tukaj, ker bi lahko poslušal odgovore, ki so bili zame takšni, da imajo težo in da se da z njimi razumeti, kaj ta zakon hočete. Ampak tako je pač najbrž tukaj pri nas. Čaka nas veliko dela, neenostavnega v tem času, in najbrž tudi malo kompliciranega. V bistvu so temelji postavljeni in na teh temeljih moramo dograditi ta zakon, tako da bo razumljiv oziroma da bo operativen; in jaz sem prepričan, da to lahko tudi naredimo. Splošna obravnava ima namen, da smo si postavili vprašanja, da smo si izmenjali izkušnje in da bomo v tej splošni obravnavi lahko dobili tudi odgovore, da si razčistimo pojme. Jaz sem zadovoljen, čeprav ni odgovorov na vsa moja vprašanja. Glede energetske izkaznice, jaz sem prepričan, da je bila energetska izkaznica sprejeta na 21. redni seji Državnega zbora oktobra 2006 na podlagi direktive in da smo takrat energetsko izkaznico uvedli. To je bistveno vprašanje glede energetske izkaznice, kjer bi morali razumeti, da je bila le-ta sprejeta na podlagi evropske direktive. Drugo vprašanje pa je, ali lahko zdaj to na nek način modificiramo, da ne bodo stroški preveliki. O tem se moramo pogovarjati, ampak to ni bistveno vprašanje Energetskega zakona. Prav tako ne bi mogel sprejeti trditve, da vlada nima pojma, kaj se na področju energetike dogaja. Trdim, da so vse vlade do zdaj delale malo škode na področju energetike in da so pustile, da je energetika delala. Zato imamo kvalitetno, cenovno ugodno oskrbo, takšno, kot je. To so vse vlade naredile in tako naj ostane tudi naprej. Glede nasedle investicije v TEŠ bi rekel, da je to pač floskula, ki jo zelo radi uporabljamo tukaj. In če kdo reče, da sem član kakega lobija, to sem sam javno povedal in se zame ve, da sem član šaleškega lobija, v katerem nas je 45 tisoč, legitimno, jasno in javno. Vprašanje pa je, iz katerega lobija so tisti, ki takole diskutirajo, z vedenjem ali nevedenjem, o posamezni investiciji in ne povedo, kateri lobisti so in kdo se je z njimi pogovarjal. Jaz sem vse lobistične stike prijavil, to tudi naglas povem in sem ponosen, da sem član tega lobija. Pravi čas je, da o tem zdaj govorimo, ker smo se tako odločili. In če smo se odločili, da zmanjšamo škodo, potem je prav, da tako tudi nadaljujemo. Meni se zdi pomembno, kar je bilo včeraj v razpravi povedano, da govorimo o varnosti pri proizvodnji in pri vsem ostalem, kar se na področju energetike dogaja. In da govorimo tudi o samooskrbi, da temu namenimo pozornost, ko govorimo o samooskrbi na področju energetike kot celote ali njenega posameznega dela. Ob obravnavi in sprejemanju tega zakona bi morali jasno povedati, kaj je stvar evropskih direktiv, ki jih prenašamo v naš pravni red, in kaj je stvar tistega, kar mi pri tem urejamo. Potem mogoče kakšne razprave ne bi bile tako zavzete ali bi bile malo drugačne. Včeraj je bilo izpostavljeno vprašanje glede projekta na spodnji Savi. Če spadam v nek energetski lobi, kakorkoli se to imenuje, potem lahko rečem, da so projekti na spodnji Savi zato v takšni fazi, ker so več kot za 80, 70 % prekoračili začetno vsoto. Da so poleg investicij v proizvodne objekte porabili ogromno denarja za infrastrukturo. Temu ne nasprotujem, je pa slabo, da smo ta denar porabili ob energetskih objektih. To bi morali narediti na drug način. Za to ne bi smeli uporabljati vodnih skladov in vsega ostalega, kar se tu uporablja. Vodni sklad bi moral biti namenjen tistemu, čemur je vodni sklad namenjen. In to je bistvo vsega, ko govorimo o spodnji Savi. Mislim, da je treba zelo jasno povedati tudi glede energetskega koncepta in posameznih delov proizvodnje. Včeraj je bilo zelo dobro povedano, da imamo eno tretjino proizvodnje iz obnovljivih virov, eno tretjino iz nuklearke in eno tretjino iz termo. To je razmerje, v katerem je TEŠ 6 steber tega, da imamo normalno oskrbo z električno energijo v Sloveniji. In zato energetski koncept temelji pravzaprav na teh treh: na obnovljivih virih, nuklearki in fosilnih gorivih. Še nekaj glede odnosa proizvajalcev, o čemer sem govoril tudi včeraj. Vsi proizvajalci električne energije morajo biti v enakem odnosu do lokalnih skupnosti. Ni sprejemljivo, da imajo posamezne lokalne skupnosti rente, odškodnine in da dobivajo denar iz naslova proizvodnje električne energije ali rabe prostora. Ni sprejemljivo, da to dobivajo nekatere, ni sprejemljivo, da tega nismo dogovorili. Zato bi bilo prav, da zelo jasno dogovorimo, kaj je tisto, kar sodi v proizvodnjo električne energije, in kaj je tisto, kar se zaradi proizvodnje električne energije ali energije dogaja tudi v okolju. In kar se v okolju dogaja, v Zasavju, v Posavju ali recimo v Šaleški dolini, to so škode, ki nastajajo. O teh škodah moramo govoriti oziroma o oškodovanjih, ki se dogajajo na okolju in tudi drugače. In od tod naša skrb, kaj se bo dogajalo s HSE; od tod naša skrb, v kakšnem položaju je HSE v primerjavi z GEN; in od tod naša skrb, da nam ne vzamejo vsega, kar na lokalnem nivoju imamo, o tem je pa Mirko Brulc tudi veliko govoril. In še nekaj okoli OVE. Učinkovita raba energije je izjemno pomembna, učinkovita raba energije je povezana tudi z energetskimi izkaznicami, zato je prav, da zelo pametno vodimo politiko pri obnovljivih virih – tu mislim na fotovoltaiko, na sončne elektrarne. Tu so subvencije tako velike in tukaj je treba vlado podpreti. Subvencije v tisti meri, ki jo lahko pokrijemo, ki so smotrne, ne da si na tem režemo vejo. Hvala lepa."
0,ParlaMint-SI_2019-07-09-SDZ8-Redna-10.u294,SD,-0.9921875,2019-07-09,0.991087794303894,"Hvala, predsedujoča. Glede na to, da imamo vse seje Državnega zbora v glavnem planirane, se mi zdi, da je skrajno podcenjujoče, da danes že drugi mesec zapored postavljam vprašanje ministru, ki svoje aktivnosti ni uskladil tako, da bi bil danes prisoten. Se pravi, da bom dobil odgovor na moje junijsko vprašanje ministru Bertonclju nekje v mesecu septembru. Toliko, ker sem se moral skihati [[…]]Sedaj pa še druga neumnost, da bom prebral sedaj 150 stolom moje vprašanje, ne pa tistemu, kateremu je namenjeno, ampak tak je zaenkrat sistem. Spoštovani gospod minister, Ustavno sodišče je 13. junija letos z odločbo razveljavilo četrti odstavek 33. člena Zakona o bančništvu. Ta je določal izjemo od splošnega zakona o sodelovanju delavcev pri upravljanju, zaradi katerega zaposleni v bankah ne morejo kot zaposleni v drugih panogah, izvrševati svoje pravice, imenovati svojih predstavnikov v uprave in nadzorne svete družb, v katerih so zaposleni. Ustavno sodišče je zdaj razsodilo, da tako omejevanje pravic bančnih uslužbencev ni v skladu z ustavo. Za drugačno ureditev v bančni panogi in po mnenju Ustavnega sodišča ni nobenega razumnega in stvarnega razloga. Ureditev, ki delavcem v bančni panogi omejuje pravico do sodelovanja pri upravljanju, je bila sprejeta ob spremembah bančne zakonodaje v času bančne sanacije. Argumenti v podporo temu ukrepu so temeljili na trditvah o posebni naravi in posebnosti bančnih dejavnosti in na sklicevanje na veljavna in nova evropska pravila, s katerimi naj bi se zaostrila regulacija v bančnem sektorju in preprečila slabe prakse. Vlada in finančno ministrstvo kot pobudnika in pripravljavca in branitelja take rešitve sta poleg tega ves čas zatrjevala, da tako ureditev zahteva tudi evropska direktiva 2013/36. Z odločbo Ustavnega sodišča je ta argument padel, saj direktiva v svojem 21. členu izrecno določa, da ne posega v zastopanost zaposlenih v vodstvih bank, da je to področje prepuščeno nacionalnemu pravu. Spoštovani gospod minister, z odločitvijo Ustavnega sodišča je jasno, da imajo delavci v bančništvu pravico do sodelovanja pri upravljanju in do imenovanja svojih predstavnikov v uprave in nadzorne svete bank. Ker enaka omejitev sodelovanja delavcev pri upravljanju z enako argumentacijo vsebuje tudi Zakon o zavarovalništvu, je moč upravičeno sklepati, da je tudi na področju zavarovalništva zaposlenim neupravičeno preprečeno izvrševanje njihovih pravic do sodelovanja pri upravljanju podjetij, v katerih so zaposleni. Zato vas kot odgovornega za izvajanje zakonodaje s področja bančništva in financ sprašujem sledeče: Kako boste zagotovili, da bodo lahko zaposleni v bankah čim prej izvolili svoje predstavnike v uprave in nadzorne svete bank? Ali ima omenjena odločitev Ustavnega sodišča vpliv tudi na delavce v zavarovalništvu, ki jim je sodelovanje pri opravljanju onemogočeno na enak način in z enakimi utemeljitvami? Ali ocenjujete, da bodo potrebne prilagoditve področnih zakonov ali pa je mogoče na področju bančništva neposredno uporabiti veljavni in splošni Zakon o sodelovanju delavcev pri upravljanju? Sodelovanje pri upravljanju je preprečeno tudi zaposlenim, ki delajo v hčerinskih družbah poslovnih skupin in holdingov. Pri njihovem upravljanju lahko sodelujejo le zaposleni v krovni družbi. Zanima me: Ali boste predlagali spremembe zakonodaje, ki bi tudi s svetom delavcev kapitalsko povezanih družb omogočila zastopstvo pri organih vodenja in nadzora podjetij?"
0,ParlaMint-SI_2010-11-23-SDZ5-Redna-22.u273,SD,-1.0,2010-11-23,0.13067255914211273,"Hvala lepa, gospod podpredsednik. Gospod Janša bo že vedel, kako je z direktivami. To za uvod. Kar nekaj žalitev je bilo tudi izrečenih. Kolega Potrča ste obdolžili, da je deloval na podlagi tajnih uradnih listov. Boste že vedeli, da je deloval na podlagi tajnih uradnih listov. Zdaj samo še recite, da mu jih je tovariš miličnik Gorenak dostavljal, pa ste naredili zgodbo kompletno. Prav neverjetni ste z vsemi temi zgodbami, ki jih omenjate. V bistvu gre za to, kako preprečiti imenovanje predsednika Vrhovnega sodišča. In kaj je najbolje: povezati ga z dejanjem, ki ga vsi obsojamo, jaz bi celo rekel, brez izjeme. Streljanje na meji v tistih časih obsojamo brez izjeme. Gospod Pojbič, verjetno tudi vi, ki se zdaj oglašate. Saj bo verjetno možnost nadaljevati še pri obrazložitvi glasu. Pričakujem, da bo kdo kaj povedal. Tako daleč ste zgodbo pripeljali, da bi skorajda lahko rekli, da je preiskovalni sodnik bil udeležen pri tem dejanju, tako daleč ste zgodbo pripeljali. Jaz sem samo čakal, da nekdo še reče, da je še streljal ta kandidat za predsednika Vrhovnega sodišča, ali pa vsaj sodeloval pri tem. Tako daleč ste zgodbo pripeljali in ste pripravljeni nekoga oblatiti z vsemi sredstvi, ki so možna, ga politi z vedri gnojnice, potem pa pričakovati od njega, da se opere. Pravite, naj jih minister sooči. Kako pa naj minister tehta, kdo je govoril resnico oziroma kdo govori resnico v tem primeru, ali ustavni sodnik ali kandidat za predsednika Vrhovnega sodišča? Na kakšen način naj pretehta, kdo govori resnico in komu gre verjeti? In prav zanimivo je, da se je nekaterim vrnil spomin v leto 1984, zdaj pa ne vedo, kaj bi z njim počeli. In letos, leta 2010, so se spomnili, kaj se je dogajalo tistega dne v stavbi sodišča, ko se je preiskovalni sodnik vrnil na svoje delovno mesto, kaj je takrat dejal. Kje so pa do zdaj bili, do leta 2010? Zakaj pa niso ukrepali, če so vedeli, kaj se je dogajalo? Zelo čudne zgodbe se dogajajo in odvijajo v tem parlamentu. Jaz opoziciji ne oporekam, da nasprotuje. Seveda, nasprotujete, lahko nasprotujete. Govorite tudi, da ni nič hudega, če ne bomo imeli sodnika še nekaj mesecev. Ampak nekaj mesecev nazaj ste govorili, da je treba prejšnjega kandidata izvoliti, ker sodišče potrebuje nekoga s polnimi pooblastili. Nekaj mesecev zatem se vam ne mudi več. Ampak prav je, nasprotujte, glasujte proti, povejte svoje mnenje, ne pa izkoriščati pozicije, ki jo imate, za to, da blatite nekoga, ki se v bistvu tudi danes na tem mestu ne more braniti. Je pa povedal svoje na Mandatno-volilni komisiji. In tako kot je kolega Sajovic ugotovil, molk je bil takrat po tisti njegovi izpovedi. Potem ste se pa ponovno zbrali, da ne rečem resetirali in ponovili vse zgodbe, ki ste jih takrat govorili. Ali sem zadovoljen z načinom imenovanja predsednika Vrhovnega sodišča? Nisem, jaz bi to prepustil sodnikom, da to sami naredijo, da si sami izberejo predsednika, tako kot naredijo na Ustavnem sodišču. Ampak za to je potrebna sprememba zakona. Ne moremo pa zakona spreminjati med igro. Ali se pravila menjajo med igro? Ali je mogoče, da ne končamo postopka in spremenimo zakon, zato ker nam ni všeč kandidat? Težko je razumeti vse to, kar razlagate kot svoje argumente za to, da nasprotujete. Zame je pomembno stališče Sodnega sveta. Zame je pomembna občna seja Vrhovnega sodišča. Kolegi so ga podprli pri kandidaturi, in zelo dostojno je preživel vse to, kar se mu je dogajalo v zadnjem času kot kandidatu. Mnogi bi obupali in opustili to kandidaturo, verjetno ste na to tudi računali, ampak niste naleteli na pravega kandidata. Ta se pač ni umaknil vsem tem obtožbam in jih je stoično prenašal in tudi odgovarjal na vse očitke, ki ste mu jih podali. Po moji oceni je dobro odgovarjal na vse to, kar ste mu želeli prilepiti na njegovo kariero preteklih let. Jaz bom seveda kandidata podprl."
0,ParlaMint-SI_2010-02-12-SDZ5-Izredna-19.u157,OTHER,0.76318359375,2010-02-12,0.0410492829978466,"Hvala lepa, gospod podpredsednik. Odločitev predsednika Vlade, da na predlog DeSUS-a, da za ministra za okolje in prostor predlaga dr. Roka Žarnića, je izvrstna in jo podpiram in bom seveda podprl tudi njegovo imenovanje. Prof. dr. Roka Žarnića poznam že dolgo. Bil je dejaven pri popotresni obnovi Posočja. Srečeval sem ga v različnih akademskih in strokovnih krogih, običajno v povezavi z znanostmi, ki se ukvarjajo z urejanjem prostora. Po naravi njegove ožje profesije je tudi sodelovanje s številnimi drugimi strokami in ima zato izrazito multidisciplinarno znanje in tudi izkušnje. V svojem delu je sodeloval s prostorskimi planerji, vodarji, z okoljskimi strokovnjaki, tako da okoli tega, da pozna širše področje delovanja Ministrstva za okolje in prostor, ne more biti dvoma. Zelo dobro je, kolikor sem lahko spremljal njegove izjave in tudi predstavitev pred odborom, naštel glavne naloge, s katerimi se sooča slovenska okoljska in prostorska politika. K temu, kar je dodal moj predhodnik gospod Danijel Krivec, pravzaprav ne bom dodajal, bi pa vendarle dodal še eno stvar - upam, seveda brez zamere, na Ministrstvu za okolje in prostor. Namreč, po mojem mnenju je največji okoljski problem v Sloveniji v tem trenutku samo Ministrstvo za okolje in prostor. Predvsem mislim, da se je v zadnjih petih letih zgodila neke vrste strokovna devolucija in razgradnja stroke na ministrstvu in tudi upravnih struktur. Vse to je pripeljalo do tega, da je nekdo moral plačati ceno, čeprav pravzaprav bivši minister Erjavec ni bil prvi v vrsti, ki bi to ceno tudi moral plačati. Zato je zelo pomembno, da je ukrepanje in delovanje na področju strokovne in kadrovske obnove ministrstva. Danes, po petih letih, srečujemo kadre, ki so delovali bolj uspešno in mogoče tudi manj uspešno, ljudi, povsod. Najdemo jih kot svetovalce Evropske unije po balkanskih deželah, najdemo jih v institucijah Evropske komisije. Ko smo bili na Danskem, smo se imeli priložnost srečati z izvrstno strokovnjakinjo, ki jo seveda poznam, ko sem tudi jaz bil tam, ki je seveda pomembna sodelavka na Evropski agenciji za okolje itn. Najdemo jih povsod, najdemo jih v industriji, v slovenski industriji, v Sloveniji in v tujini, samo na Ministrstvu za okolje in prostor jih je čedalje manj. Zato seveda želim ministru, ko bo izvoljen, prepričan sem, da bo, dejansko seveda to, da bo s srečno roko pri kadrovskih izbirah; in te bodo v začetku najbolj pomembne. Ponovna utrditev in oživite večje kompetentnosti ministra za okolje in prostor in njegove operativne učinkovitosti je v tem trenutku seveda najbolj pomembna in najbolj pereča naloga. Dejansko bo treba sprejeti neke odločitve, da ni več mogoče voditi politike od danes do jutri, predlagati odločitve in čakati, da se bo zgodilo nekaj, kar bo bremenilo tok dogodkov. Tok dogodkov se ne bo obrnil sam, ampak samo s trdno in dobro zasnovano politiko. S tega vidika vsakdo, ki vstopa v ta posel, tudi sam za sebe ve, da sprejema določeno tveganje in prepričan sem, da s predlogom predsednika Vlade je to tveganje razmeroma majhno, in sem prepričan tudi, da je to, kot sem že omenil, ustrezna in dobra izbira. Vseeno bi rad, ker je bilo rečeno, rekel nekaj okoli dvojnega državljanstva. Roko Žarnić bo danes, če bo izvoljen, prisegel pred tem državnim zborom; bo prisegel, da bo delal v korist vseh, torej dobro in v korist ljudi, in ta prisega je simbolna in je pravno zavezujoča hkrati in je dosti bolj pomembna od navadne državljanske lojalnosti. S tega vidika vsem tistim, ki bi dvomili o tem, seveda moramo takšne dvome zavrniti in jih moramo oceniti kot politično in tudi drugače človeško nekorektne. Tisti, ki bo tukaj danes prisegel, bo prisegel s svojim lastnim zavedanjem in s tem, kaj sprejema kot obveznosti in breme, ki ga sprejema. Tako moram reči, da je takšen očitek neutemeljen. Sam, kot sem rekel, sem zadovoljen s tem predlogom in ga bom seveda tudi z veseljem podprl. Hvala lepa."
0,ParlaMint-SI_2014-09-18-SDZ7-Izredna-03.u48,OTHER,0.73388671875,2014-09-18,0.9923394322395325,"Hvala lepa za besedo, spoštovani podpredsednik. Spoštovani vsi prisotni, lepo pozdravljeni! Danes razpravljamo o imenovanju nove vlade, vlade, ki nam jo je predstavil mandatar dr. Miro Cerar, vlade, od katere imamo velika pričakovanja. Po predstavitvi vseh ministrskih kandidatov na zaslišanjih menim, da so naša pričakovanja upravičeno visoka. V predstavljeni ekipi sem prepoznala dovolj preudarnosti, strokovnosti, veščin in izkušenj, predvsem pa veliko bolje delovanje v dobrobit naše države, tako da upam, da ji bo uspelo preseči tudi mejo med koalicijo in opozicijo, sodelovati s civilno družbo ter si tako pridobiti široko zaupanje za ključne premike v naši državi. Vlada se bo namreč morala v največji meri osredotočati na doseganje soglasja za ukrepe s trajnejšimi učinki, ki bodo rezultat vsebinske razprave tako glede izvajanja kot tudi financiranja družbenih prioritet. Najzahtevnejši resor v tej vladi oziroma eden izmed najpomembnejših resorjev prevzema kandidat za finančnega ministra dr. Dušan Marmor. Manevrski prostor, s katerim bo lahko operiral finančni minister, je zelo ozek, saj so na eni strani objektivno dane razmere slabe, na drugi strani pa bomo v naslednjih mesecih vseskozi pod stalnim nadzorom Evropske komisije. V teh danih razmerah mora biti naš cilj, ki ga je dr. Mramor jasno izpostavil, ekonomska osamosvojitev. Da, vodila se bo, potrebna bo fiskalna politika s povečanjem javnih prihodkov ter zmanjševanjih javnih izdatkov, vsekakor pa ob zaščiti najšibkejših in najranljivejših skupin v naši državi. To bomo dosegli z večjo gospodarsko rastjo, z učinkovitejšim pobiranjem davkov ter zmanjšanjem neracionalnega trošenja. Makroekonomska neravnovesja, finančni in kreditni krč bomo lahko odpravili s prestrukturiranjem podjetij, z izboljševanjem korporativnega upravljanja, s privatizacijo, s tujimi neposrednimi naložbami in tako naprej. Vse to je mogoče doseči, skupaj s povečanjem konkurenčnosti, za kar pa bo potrebno veliko medresorskega usklajevanja, sodelovanja in dela celotne Vlade. Vladi pri tem želim uspešno delo, upam, da bomo v dobro državljanov s svojimi razpravami k temu pripomogli tudi poslanci bodisi s konstruktivno kritiko, bodisi s podporo ali pa s svojim znanjem na konkretnih strokovnih področjih. Menim, da sedaj res ni čas za politična preigravanja in podobne stvari. Kot je dejal dr. Mramor na svoji predstavitvi, so razmere skrajno resne. A če bomo naredili vse, kar moremo, bomo na koncu vsi živeli boljše. Ker je tudi sam povedal, da bližnjic ni, verjamem, da bomo danes potrdili vlado, ki bo na strokovnih argumentih in po strokovni presoji sprejemala pametne odločitve. Hvala lepa."
0,ParlaMint-SI_2014-09-18-SDZ7-Izredna-03.u150,OTHER,0.6484375,2014-09-18,0.9923555850982666,"Spoštovani gospod predsednik, spoštovani zbor, poslanke in poslanci! Malo mi je, izgleda, pošel glas, ampak se bom ogrel. Dolgo sem sedel, sem vas poslušal in izgleda, da potrebujem malo uvodnega zagona. Najprej bi se vam lepo zahvalil za to, v večjem delu res konstruktivno in umirjeno razpravo, ki je izpostavila zelo veliko pomembnih vidikov, problemov, vprašanj, dilem, ki zagotovo čakajo prihodno vlado in tudi Državni zbor, torej vse vas in nas skupaj. Skupaj z našimi državljani seveda pričakujemo, da bomo naredili tisti korak naprej, ki ga vsi čakamo in si ga želimo. Najprej bi ugotovil, da so bila stališča poslanskih skupin, tudi tistih, ki zastopajo stranke, ki ne bodo del koalicije, v velikem delu konstruktivna. Za tisti del, ki je bil konstruktiven, ki je prinesel neka opozorila, pripombe, mnenja, ki so zagotovo dobronamerna, se lepo zahvaljujem. Prav tako se zahvaljujem predstavniku obeh narodnih skupnosti, italijanske in madžarske, ki je v imenu obeh tudi podal takšne zanimive predloge. In seveda hvala tudi strankam, ki bodo skupaj z našo tvorile koalicijsko vlado, za vsa mnenja, ki so bila tukaj predstavljena. Del opozicije, morda nekoliko bolj na tej strani, deloma tudi tam, je bil prijazen tudi v nekem drugem smislu. Opozorili ste nas, da nas čaka še streznitev, veliko dela, razpad koalicije in podobno. Vsekakor se zavedam, da kljub denimo hudomušnosti, ki se skriva v teh besedah, je velik del tega resničen. Čaka nas res težko delo, vendar si kakšnega razpada koalicije ne želim in bom, upam da skupaj s koalicijskimi partnerji, naredil vse, da bo ta vlada delovala dovolj homogeno, akcijsko enotno in prepričljivo ter storila to, kar si je zadala. Tudi besede koalicijskih partnerjev me v to prepričujejo. In naj še dodam, da sem osebno prepričan, da je ekipa ministric in ministrov, ki sem jo predlagal Državnemu zboru v imenovanje, kvalitetna, dobra ekipa, ki je po mojem globokem prepričanju skupaj sposobna opraviti naloge, ki smo si jih zadali. Poudaril bi, da je zelo pomembno to, na kar ste nekateri opozorili, da bo morala Vlada kot celota in tudi posamezni ministri ter tudi jaz kot predsednik Vlade paziti, da sodeluje z Državnim zborom, da upošteva vašo vlogo, da se zaveda, da ste vi zakonodajni organ, da torej vsi skupaj upoštevamo načelo delitve oblasti; hkrati pa tesno sodelujemo pri obveščanju, pri diskusiji, pri vnaprejšnjem razčiščevanju dilem, kajti le tako lahko potem zagotovimo, da bo delo v Državnem zboru pa tudi na Vladi potekalo kvalitetno. Osebno se bom zavzel za to, da boste poslanci sproti obveščeni o vsem pomembnem. Upam, da bo pretok informacij in komunikacija potekala tudi v nasprotno smer. Izrečenih je bilo kar nekaj misli s strani opozicije, da je ta skupina predlaganih ministrov še nekakšen razglašeni orkester. Jaz bi rekel, da ni tako zelo razglašena, da pa nekateri posamezniki še niso popolnoma uglašeni s celoto, ker je povsem normalno. Bilo bi nenormalno, če bi bili povsem uglašeni. To bi celo mejilo potem na kakšno domnevo o tem, da so pretirano podredljivi. Kajti jaz si ne želim, da bi imel v ekipi ljudi, ki ne mislijo s svojo glavo, ki so uglašeni že vnaprej. Ne moti me, če kakšen od kandidatov za ministra morda naredi kakšen spodrsljaj v smislu gorečega zavzemanja za neka strokovna stališča, ki jih je leta in leta kot strokovnjak, kot človek z izkušnjo oblikoval pri sebi. Seveda pa sem v teh primerih, ki so se zgodili – omenjen je bil predvsem kandidat za ministra za infrastrukturo, pa tudi na kratko kandidatka za ministrico za notranje zadeve – že opravil ustrezne razgovore, da smo se, kot bi vi rekli, uglasili. In sedaj vas lahko potolažim, da tu ni nobenih nesoglasij. Če se kasneje vrnem na to temo, in se bom, vam bom razložil vsebinsko, kaj to pomeni. Ampak poudaril bi to, da bo vlada delovala kot uglašena celota. Jaz celo mislim, da je kvaliteta te ministrske ekipe tudi v tem, da imamo kar nekaj strokovnjakov tudi, bi rekel, v nekih navzkrižnih presekih in bodo lahko klub temu, da imajo različne resorje, po svoji strokovni plati sodelovali skupaj na istih vprašanjih. Imamo več ljudi, ki se spoznajo na finance, na ekonomijo, na kmetijstvo, torej ne bo samo resorni minister strokovnjak za neko področje, ampak jih bo več, ob vsej strokovni podpori, ki jo nudijo ministrstva, Vlada in ostali. Tako da mislim, če mi bo uspelo – in si bom za to zelo prizadeval – dobro dirigirati, kot bi se izrazili nekateri izmed vas, potem bo ta vlada sposobna uresničevati svoje cilje. Če se na kratko posvetim temu, kar je bilo tu rečeno najprej v imenu poslanskih skupin. Poslanska skupina Združene levice je izpostavila, da pravzaprav politično nismo kompatibilni z njihovimi pogledi. O tem sem že govoril, ko sem prvič nastopil tukaj kot kandidat za predsednika Vlade. Stvar je seveda razumljiva. Vi izhajate iz popolnoma drugačne temeljne koncepcije pogleda na politiko kot naša stranka in naša koalicija, pa tudi nekatere druge stranke. Ker so te zadeve javno zelo znane, mislim, da je to pač nekaj, česar ni treba pojasnjevati in se posebej na to odzivati. Vsi imamo legitimno pravico, da zagovarjamo tu različne koncepte. Verjamem pa, da bomo tudi z vami, torej Združeno levico, na nekaterih točkah – upam, da na čim večih – uspeli najti skupni jezik in podpreti skupaj tiste zadeve, o katerih bomo soglašali. Bilo pa je tudi rečeno, kolega Luka Mesec je dejal, da vidi pri meni oziroma vladi nekatera sporna etična vprašanja oziroma dogodke. Tu se pa seveda ne strinjam., Ne drži namreč, da sem denimo popustil temu ali onemu lobiju, ne vem, kaj je bilo točno mišljeno. Mislim, da je bil omenjen šaleški lobi. Jaz nisem imel nobenih stikov z nobenim lobijem in dejansko ne vem, v čem bi kjerkoli popuščal temu ali kakršnemkoli lobiju. Tudi ko ste omenjali TEŠ 6, če se ne motim, veste sami, da smo napisali v koalicijski sporazum, da bo tu opravljena revizija. In točno vemo, kaj sledi vsaki reviziji. Stvar se bo odvijala po normalnih korakih in jaz ne vidim tukaj česa neetičnega. Nasprotno, vidim zavzetost koalicije, da razčiščuje vprašanja, ki so zato državo ključnega pomena. Potem gre za vprašanje predlaganja in celotnega postopka izbire komisarja oziroma komisarke gospe Alenke Bratušek kot kandidatke za to mesto, kar smo obravnavali tukaj v Državnem zboru že včeraj. Včeraj sem se udeležil seje Odbora za Evropske zadeve in danes ponovno poslušam nekatera mnenja, s katerimi se nikakor ne strinjam, ki jih seveda ponovno zavračam. Če mi bo čas dopuščal, se bom na koncu k tej problematiki vrnil. Bi pa prej posvetil čas drugim problemom, kajti včeraj sem izčrpno pred celotno slovensko javnostjo zelo jasno povedal, kako je s to zadevo, kaj si o njej mislim, in predvsem poudaril, da zdaj ni več zadeva v domeni Republike Slovenije, pač pa se o njej odloča na ravni Evropskega parlamenta, evropskih institucij. Pojasnil sem, da nismo več pristojni odločati o tem tukaj in da je vsako zatrjevanje česa nasprotnega čista manipulacija. In pojasnil sem predvsem, da to ni več dostojno, ni več v interesu države in je kontraproduktivno za kredibilnost Republike Slovenije, da to vprašanje izpostavljamo na tak prepirljiv, kverulantski način, da se tožarimo med seboj v tujini. Mislim, da to enostavno res ni smiselno in državotvorno ter da moramo s tem nemudoma prenehati. Nasvet, ki naj bi bil dobronameren – Pazite, da se vam ne zgodi ulica –, ni zvenel dobronamerno. Verjemite pa mi, poslanci Združene levice, da si bomo prizadevali, da ta vlada služi ljudem. Če se bo kdaj zgodila ulica, če bodo demonstracije, stavke ali karkoli, upam, da bo vse to potekalo v nekem demokratičnem okviru. Jaz si bom kot predsednik Vlade prizadeval, da do tega ne bi prihajalo, da bomo skušali z dialogom, s pogajanji, prepričevanjem, pogovorom preprečevati take zadeve, sodelovati s civilno družbo, sindikati komerkoli, da politika poteka bolj umirjeno in odločno; vendar umirjeno in ne na ulici. Nova Slovenija pa Ljudmila Novak je bila prav tako v svojem nastopu po moji oceni zelo konstruktivna. Všeč mi je bilo to, da nas je opozorila, da naj gre vlada med ljudi in da naj seboj vzame še kakšne državne uradnike, da vidijo, kako v praksi ljudje doživljajo posledice njihovih odločitev. Ta nasvet si bom zapolnil. Imamo že prakso iz preteklosti, ko so nekatere vlade pogosteje hodile na teren, kot rečemo, med ljudi. To sem že večkrat izpostavil tudi sam, da je to dobro, da je to nekaj, kar je v Sloveniji relativno lažje izvedljivo kot morda v nekih večjih državah. Ljudje v Sloveniji zaslužijo to, da pride tudi politika do njih; tudi iz, bi rekel, državnega nivoja, da jim prisluhne. In na tak ali drugačen način si bom prizadeval, da bomo to počeli; ampak ne samo v nekem formalnem smislu, pro forma torej, da se bomo pokazali, slikali, izvedli neko sejo, potem pa se vrnili v Ljubljano in delali po starem. Ampak bomo poiskali načine, da bomo resnično prisluhnili in nato skušali nekaj narediti v pravi smeri. Gospod Jani Möderndorfer, predstavnik Poslanske skupine Zavezništva Alenke Bratušek, je prav tako nastopil konstruktivno. Opozoril je na dva spodrsljaja, kot se je izrazil, ali lapsusa, ko je kandidatka za ministrico za notranje zadeve izjavila, da bi želela, da bi bila policija izvzeta iz javnega sektorja. Mislim, da ni dvoma, je tudi v samem zapisniku te seje in tudi tako je bilo povzeto v medijih, da je bilo jasno, da je bila to njena vizija v njenem osebnem imenu – to je izrecno povedala –, kot nekaj, za kar bi se sama zavzemala. Vendar je razumela in izjavila, da ve, da to ni niti del koalicijske pogodbe niti ni ta hip neka realnost, in zato je treba to tako vzeti. Te njene namere, ki jo je tako izrazila, niti ne štejem za neko napako; pač pa za nek razmislek, ki se pač zgodi ob številnih vprašanjih, ob neki argumentaciji. In menim, da tukaj ni dvoma, da policija seveda ostaja del javnega sektorja, in da bo tako ministrica in Vlada tudi seveda v bodoče ravnala, da jih bo tako upoštevala. Glede infrastrukture bi seveda podal dve kratki obrazložitvi. Namreč, kandidat za ministra gospod Peter Gašperšič je dejansko nekoliko odstopil od tega, kar bo zagovarjala koalicija. To je storil, jaz mislim da, v nekem osebnem dobrem prepričanju, predvsem v smislu strokovnjaka, premalo se je vživel v vlogo politične funkcije in politika, ki bo zdaj nastopal v okviru koalicije in v interesu tistih ciljev, ki jih Slovenija in slovenska vlada, politika morajo zasledovati. Ko sva včeraj opravila razgovor na to temo, sem videl, da nekih temeljnih nesoglasij ni, da je pa šlo, žal, za nek, kako bi rekel, pretirano izpostavljen poudarek v napačno smer. Jaz vam zagotavljam, tako prisotnim poslankam in poslancem kot tudi državljankam in državljanom, da infrastrukturna projekta, kot sta drugi tir in tretja razvojna os ostajata prioriteti tudi te vlade, da pa se moramo seveda vsi skupaj zavedati, in v to smer je šel poudarek ministra, kandidata za ministra, da so ti projekti povezani z enormnimi finančnimi sredstvi. Če samo na kratko povem, tako torej drugi tir vsekakor, kot sem rekel, ostaja prioriteta, na tem bom vztrajal tudi sam, vendar pa po sedanjih ocenah ta investicija presega milijardo evrov. In kljub temu, da si bomo za to prizadevali, si bomo prednostno prizadevali predvsem k temu, da pristopimo k izgradnji tako imenovanega izvlečnega tira iz Luke Koper, ki bo del bodočega drugega tira, nato pa poiščemo ta enormna sredstva, da upam, da nam uspe, da izpeljemo ta projekt drugega tira. Kar zadeva tretjo razvojno os, vemo, da Koroška, Bela krajina in nekateri drugi deli Slovenije, regije, ki so bolj oddaljene od avtocestnega omrežja, potrebujejo mnogo kvalitetnejše prometne povezave. Verjemite, da ta vlada se tega zaveda, nenazadnje smo mnogi člani te vlade, bodoče vlade že pred vstopom v politiko ali pa v času politične kampanje obiskali te kraje, videli, da so problemi resni. Tudi sam sem bil na teh koncih in videl, kako hudo potrebna je ta boljša cestna povezava v teh delih Slovenije. Zato lahko rečem, da seveda si bomo po eni strani prizadevali za posodobitve obstoječih cestnih povezav, po drugi strani pa tudi za nove investicije, torej tudi za tiste, v katere sodi tretja razvojna os in še nekatere druge, ki so bile omenjene, ampak tudi tukaj bo treba te odločitve sprejemati na podlagi strategije razvoja prometne infrastrukture. Tu mora biti neka strategija in tudi sredstva za te velike projekte bo treba zagotoviti v večji meri izven proračuna, kajti drugače ne bo šlo. Če nadaljujem, predstavnika italijanske in madžarske narodne skupnosti v Sloveniji sta z menoj že imela nekaj pogovorov, tudi z nekaterimi od kandidatov za ministre. Zagotovil sem jima, in tudi ministri to vedo, da si bomo, ker si moramo in želimo, prizadevali za to, da se ustavne pravice obeh narodnih skupnosti ne samo spoštujejo, ampak tudi v praksi udejanjajo, v tem smislu spoštujejo. To pomeni, da bomo morali nadgraditi nekatere dosedanje dosežke, predvsem pa tudi urediti neke zadeve, ki še niso urejene, od dvojezičnosti do sprejema zakona, ki ste ga omenili, in bolj aktivne vloge Urada za narodni skupnosti in tako dalje. Torej, zavedamo se teh stvari in zanesljivo bodo to zadeve, ki jih bo ta vlada urejala. Gospod Janez Janša je v imenu Poslanke skupine SDS prav tako nanizal kar nekaj konstruktivnih pripomb, opažanj. Denimo, ponudil nam je roko, kot je dejal sam, pri uveljavljanju restriktivne fiskalne politike. Dejstvo je, da bo v veliki meri ta politika morala, vsaj v začetnem obdobju, biti restriktivna, seveda z nekim občutkom za določena področja in ljudi, kot je bilo rečeno. Skratka, tu ni nekega povsem, bi rekel, enosmernega pristopa, ampak dejstvo je, da drži, kot je rekel tudi gospod Janša, da je to seveda nek blagoslov in prekletstvo, ki pa seveda nas vse skupaj čaka. Vsi vemo, v kakšni situaciji smo, ampak kot tudi poudarja kandidat za finančnega ministra Dušan Mramor, situacija je resna, ampak obvladljiva in premostljiva. In res je, kot je tudi gospod Jurša na koncu, zadnji dejal, treba je državljanom dati več spodbude, tudi drugačne, kot jo dajem zdaj, ampak državljani morajo vedeti, da ta vlada, ta koalicija verjame, da iz krize lahko pridemo, imamo načrt, imamo vizijo, imamo voljo. Ne govorim na pamet, ker se hkrati res zavedamo številnih preprek, težav in seveda stanja, v katerem smo, ampak jaz mislim, da lahko vsi skupaj verjamemo v to, da je to možno in to zdaj storimo. Zdaj, seveda ne bom tukaj komentiral nekih pomislekov, ki jih je izrazil tudi gospod Janša, kajti stvar je takšna, da se vlada mora izkazati, ne glede na te dvome, ki jih opozicija izraža, pozicija ima pa to nalogo, da je bolj kritična. Dejal bi samo to, da cilji, ukrepi, smernice in številke so. Morda je številk še najmanj, čeprav, ne bojte se, vsakič, ko se dobim s kandidatom za finančnega ministra, jih je obilo pred nama. In vsak minister se bo ukvarjal s številkami in tudi jaz se že ukvarjam, ampak vedeti moramo vsi da, kot sem že dejal pred časom, ko sem tu nastopil kot kandidat za predsednika Vlade, številke so tudi lahko zelo prazna obljuba. Recimo, gospod Šircelj me je v svoji razpravi pozval k bolj konkretnim navedbam, povsem legitimno, bom rekel, ni to nič narobe, mislim, da te konkretne navedbe so potrebne, denimo, kako bo z rebalansom, kako zmanjšati odhodke, časovnice in tako dalje. Ampak, vi veste, da Vlada, torej naša bodoča vlada ne more dati nobene zanesljive napovedi, dokler ne dobi celovitega vpogleda v finančno stanje. Imamo nek vpogled, vendar še ni dovolj celovit. In denimo, če samo primeroma povem glede rebalansa proračuna, ki se obeta kot možen, saj so bili podatki predstavljeni, da smo na 95 % približno, ampak je treba le počakati na nove napovedi glede gospodarske rasti, kar bo recimo UMAR do konca septembra podal in proučiti celotno situacijo. Tako da te napovedi boste dobili zelo kmalu, zelo numerično izražene in mnoge časovnice bodo zelo kmalu predložene vsem poslankam in poslancem pa tudi javnosti. Od zdaj naprej seveda, če bo danes ministrska ekipa imenovana, bo vlada zelo operativna, zelo konkretna. Ampak, naj opozorim, če se vrnem nazaj, da ni res, da pravzaprav ta vlada nima dovolj predvidenih ukrepov, ciljev in podobno. Ta vlada je celo v koalicijski sporazum navedla devet konkretnih, od ena do devet, opisov, torej konkretnih medresorskih projektov. So zelo zahtevni projekti, ampak so izrecno navedeni na koncu, ob številnih drugih ukrepih, ki jih na, mislim da, 72 straneh koalicijskega sporazuma detajlno opisujemo. Tako da, res bi rad enkrat za vselej zaključil to diskusijo, ali imamo cilje ali imamo ukrepe. Seveda imamo, že zdavnaj. In zato te kritike, ki se tu in tam pojavljajo, seveda niso utemeljene, da tega ni. Tukaj so zdaj seveda pripombe glede posameznih ministrov. Mag. Goran Klemenčič, gospa Milojka Kolar, Vesna Györkös Žnidar, Peter Gašperšič in drugi. Tega bo veliko. Nekateri imate pripomba na njihova izvajanja v okviru zaslišanj pred odbori, drugi imate pripombe na njih od prej, iz nekaterih preteklih zgodb. Bom zelo enostavno povedal. Ni primerno, da tu pred slovensko javnostjo podrobneje odgovarjam na ta vprašanja, kajti verjemite mi, če ne bi verjel v vsakega od njih, če ne bi preveril vsakega od njih po najboljši moči, jih ne bi predlagal. Jaz jim zaupam, jaz jim verjamem. In tudi ko se pri kom pojavljajo takšne in drugačne domneve o teh ali onih nepravilnosti, to bomo v prihodnjih dneh razčistili, mislim, da boste vsi dobili odgovore na ta vprašanja, ki vas bodo pomirili, da boste videli, da vlada ima kompetentno in nesporno ekipo, ki lahko deluje. Če pa bi se, kot rečeno, v prihodnje pojavilo kaj obremenilnega, česar ta hip še ne vemo, če bi se izkazalo, da morda kdo od ministrov ne bo dovolj uspešno opravljal svojih nalog, potem pa vemo, da obstajajo metode in postopki, da se te zadeve pač uredijo. Ampak kot rečeno, ta hip stojim za svojo ministrsko ekipo, vanjo verjamem in sem prepričan, da bo zmogla opraviti naloge, zato ne želim sodelovati v neki razpravi sumničenj, obtožb ali česa podobnega. Morda glede izkušenj. Res je, izkušnje, znanje, spretnosti za ministra so pomembne, vendar res je, da minister je predvsem politik. Lahko in včasih je to zelo zaželeno, da je tudi strokovnjak za zadevno področje. Včasih se zgodi, da nekdo, ki je strokovnjak za neko področje, ni ravno najboljši minister, ker ga lahko to dodatno obremenjuje, ker ima opravka z ljudmi, ki ga poznajo, ker je v kolegialnih ali preveč tesnih razmerjih z njimi, ker je morda odvisen od svojega poklicnega ceha ali pa je specializiran za neko posamezno področje na tem segmentu in je lahko pristranski. Po drugi strani seveda je lahko nekdo izvrsten politik, organizator, komunikator, nekdo, ki ima občutek za usklajevanja, pa mu manjka strokovnega znanja. Res je, težko je doseči to optimalno kombinacijo. Verjemite mi, da sem pri vsakem od kandidatov preverjal na različne načine, ali neka takšna kombinacija obstaja, do katere mere in kako bo lahko to posameznim kandidatom omogočalo njihovo uspešno delovanje. Mislim, da sem pri vsakem po premisleku odločil po najboljši vesti in prepričanju. In kot sem rekel, verjamem, da bo vsak kos svoji nalogi. Očitki so bili, da govorimo o povezovalnosti, hkrati pa nismo povezovalni, da govorimo o etiki, pa nismo etični in podobno. Rečeno je bilo denimo, da govorimo o povezovalnosti, potem pa se izrekamo proti članstvu gospoda Janeza Janše v Komisiji varnostnih in obveščevalnih služb. Kolikor vem, je problem drugje, kot se želi predstaviti. Poslanci Državnega zbora, predvsem vem za poslance naše stranke, verjamem pa, da tudi drugi podobno razmišljajo, tisti, ki imajo s tem težavo, razumejo, da je gospod Janez Janša v tem hipu pravnomočno obsojen za resno kaznivo dejanje in v takem primeru je težko poslanca potem imenovati v tako občutljivo komisijo za nadzor nad varnostnimi in obveščevalnimi službami. In pravzaprav tisti, ki dela tu težavo, ni oni, ki se temu upira, ampak tisti, ki predlaga takšno rešitev. To moram povedati zelo iskreno. Potem se postavlja vprašanje udeležbe dveh kandidatov, gospoda Klemenčiča in gospoda Mramorja, na sejah zainteresiranih delovnih teles, ki so bile sklicane v času, ko so tudi potekali tako imenovani hearingi, torej zaslišanja ministrov. Tu moram zelo jasno povedati, da sklica teh dveh sej odborov ali kolikor je bilo teh sklicev, po moji oceni predstavljajo zlorabo poslovnika. Kandidati za ministre imajo samo eno nalogo v času, ko kandidirajo za ta mesta, to je ta, da se udeležijo zaslišanj pred pristojnimi odbori. In na teh pristojnih odborih lahko sodelujejo oziroma se jih udeležijo tudi poslanci, ki niso njihovi člani. In to je vse. V tem, bi rekel, predhodnem postopku, ki ima že ustavno podlago in potem poslovniško razdelavo, ne gre za tisto običajno delo Državnega zbora, ki ga poznamo kasneje, ko vlada že deluje, ko so ministri imenovani, ko so poleg matičnih delovnih teles v igri tudi zainteresirana, tam se bodo zagotovo morali ministri, vlada, kdorkoli, udeleževati tudi teh delovnih teles. Tako da ni šlo tu za neko ignoranco s strani poslanske skupine naše stranke ali drugih poslancev, ne vem pa, kakšna sta bila razloga obeh kandidatov za ministra, kajti oba sta se, kot vem, opravičila, opravičila svojo odsotnost. Ne vem, zakaj, vsekakor pa, če bi me vprašala, ali naj gresta na takšno sejo, bi jima to odsvetoval, kajti to, kot rečeno, bi izpadlo neprimerno, v nasprotju z ureditvijo, kot jo imamo. Če se zdaj dotaknem še nekaterih vprašanj, ki so se postavila v razpravi poslancev, lahko, recimo, gospodu Hanžku in vsem ostalim, ki jih to zanima ali jih bremeni, zagotovim, da bo vlada na področju enakih možnosti, na področju problematike sovražnega govora, odnosa do manjšin, nediskriminacije opravila svojo dolžnost. To so ustavne kategorije, načela in pravice, ki jih je treba spoštovati. Tako bomo temu zagotovo namenili vso pozornost. Rekli ste, to je ideološka tema. Ja, jaz nisem nikoli dejal in tudi ne bom, da ne bomo obravnavali tudi ideoloških tem v Državnem zboru, kajti to je nemogoče, v politiki so teme vedno tudi takšne, da so ideološke. Že lastninska vprašanja, vprašanja sociale in tako dalje so ideološka. Gre za to, da si želim, da se ne bi zapletali v tista ideološka vprašanja, ki so za ta čas in prostor kontraproduktivna, ki povzročajo neko bolečino, ne služijo pa ničemur, torej nobenemu razvoju, ne novim zaposlitvam, ne gospodarskemu razvoju, ne ureditvi javnih financ, ne socialni varnosti, ampak zgolj nekemu povečevanju medsebojne napetosti v družbi in takim nesmiselnim. Torej neprimernim ideološkim vprašanjem bi se želel v čim večji meri izogniti in apeliram tudi na vas, poslanke in poslance, da o tem resno razmišljate in skušate slediti tej liniji, da se torej ukvarjamo s tistim, kar je pomembno za to družbo tukaj in zdaj in za prihodnje rodove, da omogočimo nek trajnostni razvoj, neko spodobno socialno državo in ostalo, o čemer vsi govorimo. Omenjen je bil Zakon o odvzemu nezakonito pridobljenega premoženja in dejstvo, da se še ni pravzaprav v praksi začel polno uresničevati, kljub temu da je bil sprejet že kar nekaj časa nazaj. Mi smo v koalicijsko pogodbo zapisali, da je to ena od nalog te vlade in koalicije. In osebno se bom zavzel, da bodo pristojni ministri in vsi tisti, ki bodo z njimi na tem področju zadolženi za te stvari, tu spodbudili dejavnost. Mislim, da je prav, da se te zadeve, torej ugotavljanje izvorov nezakonito pridobljenega premoženja, pospešijo, da se ugotovi, kje je do tega prihajalo, in da se ugotovi osebe, ki so to počele, in da se izvedejo ustrezne sankcije. Zabeležil sem si tudi izraz ""mačehovski odnos vlade do regij"". Že prej sem omenjal infrastrukturne probleme. S tem se bomo zanesljivo ukvarjali, bi pa dejal, da je res tudi jaz sam kot državljan sem pogosto opažal in še opažam, da so vlade v marsičem imele nekoliko mačehovski odnos do obrobnih delov Slovenije. Prizadeval si bom in verjamem tudi, da celotna vlada z menoj, da se ta zadeva popravi, da torej ljudem prisluhnemo v večji meri. Ne samo državljanom tudi, kot je bilo rečeno, podjetnikom, županom in vsem tistim, ki najbolj vedo v praksi, kaj so problemi, kje so problemi in kako se jih da včasih, kot mnogokrat povedo, rešiti že zgolj z neko dobro komunikacijo. Mi vsi vemo, da dosti problemov se da rešiti že z minimalnimi finančnimi vložki in z dobrimi dogovori, predvsem pa z odpravo administrativni ovir. Predvsem si bom prizadeval tudi zato, da bi dejansko in končno enkrat že za res prišlo do tega, da se tu zadeve premaknejo, kajti v tej odpravi administrativnih ovir govorimo že leta in leta, rezultat pa je takšen, da zadeve stojijo, premikov ni in zato tudi ni tujih investitorjev, zato tudi ni seveda investicij v strateške naložbe, v infrastrukturo in vse to, kar si želimo. Veliko je bilo nekih kritik ali, bi rekel, pripomb, ki se mi zdijo takšnega ranga, da se na njih ne bom odzival. Bi pa nekaj rad ponovil. Enkrat sem že dejal tukaj pred vami, namreč, seveda si naša vlada, naša stranka, poslanci in upam, da si bo tudi koalicija v celoti, torej, da si bomo v končni fazi vsi tukaj prisotni prizadevali za bolj etično politiko in tudi družbo. Kajti dejstvo je, da smo Slovenci padli na etičnem izpitu, to je dejstvo. Ampak ni pa prav, tudi ni iskreno oziroma je manipulativno pripisovati meni in tej vladi neke pretirano visoke leteče etične standarde, ki naj bi jih postavljali pred vas. Jaz se zavzemam za etično prizadevnost. Vsakdo od vas, od nas in od državljanov na nek način ve, kje lahko naredi kakšen napredek na področju morale, etike. Ne pričakujem in ni prav, da mi skušate stalno vsiljevati to, da govorim o nekih idealih, ki jih bomo izpolnili. Družba ni idealna, to jaz dobro vem. Čakajo nas težke preizkušnje, ampak napredek, preboj v tej smeri pa moramo narediti. In zato govorimo mi predvsem o pravni in politični kulturi, o dvigu te kulture, ne govorimo o idealni kulturi, te ni, poglejte tudi drugod po drugih po drugih evropskih in svetovnih državah. Ampak vsekakor smo pa lahko boljši. Boljši smo pa lahko. In samo o tem govorimo, da si prizadevamo, da smo boljši. In zato res želim poudariti, da ne želim biti vedno znova prestavljen kot nek ideal, ker to nisem, ampak si bom pa prizadeval, da bi se te zadeve premikale. In za konec. Pravzaprav se zdaj vrnem na tisti očitek glede predlagane komisarke gospe Alenke Bratušek. Bom samo na kratko ponovil nekaj dejstev, zgolj zato, ker se je dejansko danes v razpravi ponovilo kar nekaj očitkov, nekaj trditev, ki ne držijo. In dovolite mi, da samo na kratko o tem spregovorim. Moj daljši nagovor je bil zabeležen včeraj na Odboru za evropske zadeve. Torej takoj po volitvah je seveda prišlo do situacije, ko je bilo treba predlagati komisarja s strani Slovenije gospodu Junckerju. To se je dogajalo v času, ko sem bil že tudi izvoljen za predsednika Vlade, vendar nisem imel in še danes, ta hip, zdajle nimam nobene formalne pristojnosti, da na ta postopek kakorkoli vplivam. Nimam. Zato je še danes, ta hip, do večera, upam, če bo izvoljena nova vlada, pristojna vlada gospe Alenke Bratušek. In zato je popolnoma neresnično trditi, da bi Cerar, torej jaz kot predsednik Vlade, lahko tukaj karkoli formalnega naredil. Če bi karkoli poskušal, bi kršil pravni red, česar ne smem in nočem. Seveda je bilo v pristojnosti Vlade, da določi kandidata ali kandidate. Naša stranka in jaz pa smo menili, da je prav, da v ta postopek ne vstopamo, da pa izrazimo svoje mnenje. In smo ga povedali. Zakaj? Zato ker, če nam bo danes uspelo imenovati ministre, v kar verjamem, bomo zdaj mi v naslednjem mandatu vodili vlado in bomo imeli neposredno najbolj intenzivno komunikacijo s predstavnikom iz Slovenije, ki bo pač član Evropske komisije. Seveda vsi vemo, da je predstavnik, torej komisar, nekdo, ki deluje za Evropsko unijo in ne za Slovenijo. Pa vendar hkrati vsi vemo, da ni nepomembno, kakšen položaj in resor ima takšen komisar, in da ni nepomembno, kakšno komunikacijo vodi z matično državo ob svoji zavezanosti načelom in delovanju Evropske unije. Mi smo zato predlagali svojega kandidata, neformalno predlagali, povedali, koga bi si mi želeli, da je, vendar Vlada tega ni upoštevala. Vlada je vložila formalni predlog, ga predložila gospodu Junckerju, na kateri so bili trije kandidati, brez našega kandidata. Potem je šel postopek naprej ob vseh zapletih, ampak dejstvo je, da je danes situacija takšna, ne jaz ne marsikdo ni zadovoljen s tem, kdo je zdaj uradni kandidat, kajti mi smo imeli svoje preference in v nekem momentu sem celo, spet govorim neformalno, ker nisem imel nobene pristojnosti, zagovarjal stališče, da dajem prednost koalicijskima kandidatoma, gospodu Erjavcu in gospe Fajon. Kajti takrat smo že sklenili dogovor o koaliciji in se mi je zdelo to primerno. Ampak poglejte, zdaj je tako, stvar je prišla na Evropski nivo. Tukaj pri nas ni nobenega razloga ta hip, da bi lahko in smeli v to posegati, se bo pa kompetentnost kandidatke gospe Alenke Bratušek zdaj dokazovala v Evropskem parlamentu, kjer bo izpostavljena zelo temeljitemu zaslišanju, in to je zdaj v pristojnosti Evropskega parlamenta. Naj naši poslanci iz Slovenije v Evropskem parlamentu opravijo svojo dolžnost, ne pa, da pisarijo neka pisma in se pravzaprav ukvarjajo s slovenskimi zadevami, naj tam nastopijo pa povedo svoje stališče preko svojih strank, preko odborov in podobno. To je njihova naloga in pristojnost. Za Slovenijo je pa ključnega pomena to, da smo državotvorni in da v interesu države prenehamo, kot sem rekel, s temi medsebojnimi obtožbami in manipulacijami in pristanemo na dejstvo. Hkrati se moramo zavedati, da je bil gospe Alenki Bratušek namenjen položaj podpredsednice, je namenjen ta položaj, izjemno visok položaj v Evropski uniji in zelo pomemben resor na področju energetike, kar je v interesu, v objektivnem interesu naše države. Jaz mislim, da je to dejstvo, ki ga moramo upoštevati, in se temu primerno obnašati. Tako da upam, da je zdaj ta zgodba zaključena. Seveda pa naj za konec dodam, da če se bodo pa pojavile na ravni Evropske unije, torej v parlamentu ali kjerkoli, pri zaslišanjih ali pa denimo v Sloveniji kakšne bistveno nove okoliščine, bo pa morala tako Vlada kot morda kakšen drug organ to nemudoma potem obravnavati. Ampak dokler takih okoliščin ni, mislim, da moramo sprejeti dejstvo, kot sem ga opisal. Za konec naj rečem, da se vam še enkrat lepo zahvaljujem za vašo razpravo, ki je bila v veliki meri zelo konstruktivna. Kot rečeno, verjamem v ministrsko ekipo in vam predlagam, da jo podprete. Zavezujem pa se seveda, da jo bomo po najboljši moči in vesti usmerjal in vodil v korist Slovenije in njenih državljank in državljanov. Hvala lepa."
0,ParlaMint-SI_2016-11-18-SDZ7-Redna-24.u68,OTHER,-1.0,2016-11-18,0.06290140002965927,"Hvala, predsedujoči. Kolega Möderndorfer, ki je po svojem besnem demagogiranju, kot je v njegovi navadi, zaključil in takoj zapustil dvorano, očitno ne pozna oziroma ne razume dovolj dobro stvari ali pa se ni v njih poglobil. Zaradi tega je tudi jasno, zakaj je njegovo izvajanje demagoško. Nas po eni strani obtožuje populizma, kar je nek refleks, se mi zdi, zadnje čase, da tisti, ki po svoje predstavljajo moč v tej državi, pa verjetno tudi kje drugje, po svoje diskreditirajo vse, ki mislijo drugače. Žalostno je, da trdi, da je vprašanje o trgovinskih sporazumih vprašanje zgolj skrajne levice, žalostno je dejstvo, da se nihče drug očitno ne zanima za to, kakšne bodo posledice za prebivalke in prebivalce, ki bi jih naj tudi sami predstavljali. Kar se tiče spremembe ustave. Seveda, ker ga ni bilo v dvorani, ko sem prvič razpravljal danes, ni niti slišal argumenta. Seveda je sprememba Ustave bila potrebna in smo zaradi tega tudi v Združeni levici glasovali, da se to naredi. Ni pa kolega Möderndorfer očitno poslušal, ko sem povedal, zakaj kljub temu, da smo to vpisali v ustavo, ne bo dovolj, če bo sporazum CETA obveljal in obstal v takšni obliki, kot je prisoten danes. Tudi ta interpretativna izjava in predvsem sporazum ne ščitita vodnih virov. Tudi če smo mi zapisali to pravico v ustavo, bo voda zaščitena – ampak kakšne bodo posledice, če sprejmemo ta sporazum? Jasno piše za koncesije, ki so že podeljene, v Sloveniji jih imamo kar nekaj, in bodo na podlagi spremembe ustave morale biti tudi ob poteku ukinjene, torej jih ne bo več možno podaljševati, se lahko zgodi črni scenarij. Črni scenarij, ki predvideva, da tisti, ki so imeli te koncesije, tožijo Republiko Slovenijo, ker jih več ne bodo mogli izvajati. In to je zapisano v besedilu tega sporazuma. Ja, interpretativna izjava je lahko pravno zavezujoča, to sem tudi prej rekel, problem je v tem, kako je napisana. Napisano ni na način, ki bi jasno nedvoumno rekel, ""poglejte, tega in tega se ne sme"", ampak gre za zelo široke splošne fraze, ki niso poglobljene interpretacija, ampak je predvsem ali pa skoraj izključno nek seznam želja oziroma neka všečna formulacija določenih pomislekov. Tudi če je interpretativna izjava sestavni del sporazuma, to ne pomeni veliko. Bistveno je, kako je napisano in kaj v njej piše. In to je problematično, in to problematiziram. Ta interpretativna izjava bi morala jasno reči, da Slovenija ne bo nikoli pristala na določene točke, ki jih izpostavlja v svoji izjavi. Ampak to tam notri ne piše. Seveda je dvostranska izjava, kolega Möderndorfer morda pozna mednarodno pravo, in v mednarodnem pravu so dvostranske poteze tiste, ki so pravno veljavne, ne pa enostranske, to je meni popolnoma jasno. Ampak dejstvo je, da interpretativna izjava teh pomislekov ne odpravlja. Norčevanje iz ljudi ni to, da nekdo zahteva posvetovalni referendum. In ja, seveda so volivke in volivci nenaklonjeni referendumom, saj glejte, kaj ste naredili iz referendumov. Izbrisali smo večino stvari, ki bi se lahko odločile na referendumu, iz ustave. Združena levica ni bila takrat zraven in v takšni formi, kot smo takrat bili, predvsem kot neko napredno civilno gibanje, smo že takrat močno protestirali proti takšnim spremembam ustave. Ta poteza je zmanjšala možnost vplivanja državljank in državljanov na odločanje, ampak je tudi simbolno zmanjšala pomen samega instituta referenduma. Ja, nasprotujejo, 66 % ljudi nasprotuje temu, da se razpiše referendum, ker stane, ker na koncu imajo ljudje občutek, da itak nič ne pomeni in tako naprej, ni dovolj velik razlog za to, da danes rečemo, no, glejte, saj niti ljudje nočejo referenduma. Ljudje niti nočejo CETE – kaj pa zdaj?! Vi ste podpisali, potrdili podpis sporazuma, vztrajate pri tem, da se bodo neke stvari še naredile, ICS reformiral in tako naprej. Ampak kje so tu državljani in kdo jih posluša? Vladna koalicija očitno ne. Ključno tisto, kar je bila točka kolega Möderndorferja, so pa bile študije, da govorimo na pamet, da študij ni, da pravzaprav manipuliramo in špekuliramo. Če je kdo, ki špekulira, mislim, da je on s tem, ko tako zagreto napada naš zelo legitimen predlog in s tem tudi kar dobro število državljanov in državljank Evropske unije. Študij je na tone. Obstaja študija Thomasa Fritza, ki je bila narejena za nemško regijo Severno Porenje-Vestfalija. Iz te študije izhaja, da bi sporazuma CETA in TTIP vplivala na zdajšnje regulacijske predpise, kar je ena največjih pasti tega sporazuma, zakone glede javnega naročanja, načrtovanja zdravstvenega sistema, standarde in normative zaposlenih v javnem sektorju, nepremičninski trg, transport in celo prepoved frackinga. In to so tisti elementi socialne države, ki so ogroženi zaradi takšnih sporazumov, in sem jih tudi v dopolnilni predstavitvi predlagatelja izpostavil. Obstaja študija Univerze Tufts iz ZDA. Obstaja Capaldova študija, ki jo je pripravil Center za raziskave gospodarskih politik pri Evropski komisiji. Obstaja študija nemške sindikalne mreže, dvakratna študija Centra poslovne odličnosti, obstaja študija Univerze v Göttingenu, obstaja študija nevladne organizacije ClientEarth ki med drugim tudi opozarja, da takšni sporazumi ogrožajo obnovljive vire energije in celo spodbujajo trgovanje z umazanimi viri energije. Študij je na desetine in tisto, kar je skupni imenovalec teh študij, pa je, da pozitivnih učinkov praktično ni oziroma so zanemarljivi. Kot sem uvodoma dejal, govorimo o desetinkah procenta in na podlagi tega zdaj poslušamo s strani Vlade in tudi s strani koalicijskih poslancev, da je treba videti, kakšni bodo učinki tega sporazuma. V svojih razpravah se ne rad ponavljam, ampak na odboru sem rekel, ali bi nekdo pri zdravi pameti, ne vem, šel porušit en nosilni zid v svoji hiši, svojem stanovanju, da bi videl, kakšni bodo učinki. Tega ne narediš, če že narediš, ne vem, izračun statike in tako naprej in vidiš, kaj se bo zgodilo. Mi smo pa šli podpisat sporazum, s predpostavko, da bomo videli, kako bo deloval v praksi. In to je tisto, kar je nesmisel. Če že kaj lahko naredimo danes, je to, da vsaj deloma zaustavimo ta proces, da povemo slovenski vladi, da se ne strinja s tem, da povemo našim evropskim poslancem, da se Slovenija ne strinja s tem in da stopnjujemo tudi ta pritisk, ki se vrši že kar nekaj časa in ki predstavlja glas ljudstva v tem procesu in skuša seveda apelirati na centre moči. Ker vemo, da centri moči nimajo posluha, v prvi vrsti pa nimajo posluha za običajne prebivalke in prebivalce. Toliko kot reakcija na očitke o populizmu in o zavajanju. Morda ob robu še, kar se tiče hrane, predvsem pa gensko spremenjenih organizmov. V besedilu sporazuma na strani 202, drugi odstavek 25.2 člena, jasno piše, da"" bodo pogodbenice skrbele za izmenjavo informacij na področju izdelave ocene tveganj, na podlagi katerih je sprejeta odločitev o uporabi GSO."" In nato v istem odstavku dalje piše, da ""bodo strani sodelovale na področju regulacije z namenom minimiziranja regulatornih praks na trgovino."" Seveda, na prvi posluh se morda sliši kot nek pravno zapleten jezik, ampak kaj to pomeni. To pomeni, da se bomo pogovarjali, pogajali z največjimi proizvodniki gensko spremenjenih organizmov – Kanada je med vodilnimi v svetu, ki proizvaja takšne organizme –, kako seveda implementirati uporabo in istočasno se bomo pogajali, kako čim bolj zmanjšati regulacijo na tem področju, zato da bodo ja lahko prodajali te izdelke. In to je tisto, kar so pasti, to je tisto, kar so nevarnosti tega sporazuma, in to je tisto, česar se, bojim, razen poslancev Združene levice v tem parlamentu ne zaveda. In govoriti o tem, da so stvari zaščitene – to je zavajanje, to je populizem. Niso! Povejte že enkrat, da niso. Preberite skupno interpretativno izjavo, nikjer ni jasno, neizpodbitno zapisano, da to ni dovoljeno. Piše, da seveda se lahko pogovarjamo in se obe strani prizadevata za to, da do nekih stvari ne pride. Ampak to ni dovolj. Besedilo sporazuma pa je jasno in stvari omogoča."
0,ParlaMint-SI_2006-07-13-SDZ4-Redna-19.u197,OTHER,-1.0,2006-07-13,0.12799684703350067,"No, gospod Janša, očitno ste pozabili, da sedite na sedežu predsednika vlade in ne dežurnega meteorologa. Z vašim odgovorom nihče ne more biti zadovoljen, zato imam dodatno vprašanje. Ker ste se ravnokar vrnili iz ZDA, upam, da vam je republikanski predsednik povedal, kako ga demokrati in ne republikanci kontrolirajo v kongresu. Vladna večina pač ne more kontrolirati vladne večine in tisti, ki sodi o uporabi javnega denarja, ne more nadzirati. Upam, da so vam povedali tudi, da v demokraciji problema nesposobnih nadzornikov ali pa nesposobnih ministrov ne morete reševati z medijsko kontrolo. Številka 10 milijard minusa z Evropsko unijo - so pač dejstva, in poročilo računskega sodišča tudi. Danes mislim, da že vsi vedo, da bi minister Bručan že pred 15 meseci lahko sklenil pogodbo za operacijske mize, če se ne bi zapletel z donatorji in premočnimi lobiji; vendar ste v tej operaciji reševanja ministra Bručana uporabili vse, celo rekli ste, da boste prevzeli politično odgovornost za zadeve, ki jih evropska direktiva ne predvideva, ker pravno varnost zagotavljajo sodišča in neodvisne institucije, ne pa politična institucija vlada. Veseli me, da tako dobro sodite delo parlamentarnega nadzora. Jasno mi je, da neodvisnih nadzornikov ne želite. Ne, ker ne želite, da bi vam kdo gledal kako mimo javnih razpisov porabljate denar za razkošne palače. Poročila urada za nadzor proračuna po 4 mesecih še vedno ni. Dejali ste, da vam neprijazni mediji, socialistična miselnost in politični nasprotniki onemogočajo izpeljavo reform, zato vas sprašujem: Kdaj boste, če sploh, spremenili miselnost, da vas lahko kontrolirajo samo vaši? In ne nazadnje: Kateri naslednji korak bo [[...]] [[Opozorilni znak za konec.]] [[...]]v ukinjanju institucij? Kdo je naslednji na vrsti za osebni odstop?"
0,ParlaMint-SI_2002-05-23-SDZ3-Redna-16.u145,OTHER,-1.0,2002-05-23,0.3697035610675812,"Hvala lepa, gospod predsednik. Bom zelo kratek, tako kot sem ponavadi v replikah. Spoštovani kolega, gospod Jelko Kacin, najbrž bo preteklo še veliko voda, preden bom imel toliko bogatih političnih izkušenj, kot jih imate vi. Pa vendarle ravno to me čudi, da tako površno, ne površno, celo napačno interpretirate svoje poslanske kolege. Zato bom uporabil vaše besede pogostokrat, poglejte si magnetogram. Kar se tiče Evropske unije, ste popolnoma obrnili moje besede. Povedal sem, da obrambne in varnostne politike na žalost nima in da naj bi jo prevzel Nato. Vi ste rekli drugače, ampak to pravico imam, da vas popravim. Kar se tiče obiska grške delegacije, ne vem, kakšna so vaša merila. Jaz vem, da sem bil uradno povabljen na sestanek s to delegacijo, zastopal komisijo za evropske zadeve in tudi spil eno kavo na državni račun, bil sem torej službeno prisoten. Podatek, ki so mi ga kolegi dali, je zame zelo koristen za izkušnje države Republike Slovenije. Če ga povemo, se bomo znali po njem ravnati. Nikjer ne piše, da imam jaz prav, da je ta podatek pomemben za to ali za ono, pomemben pa je vendarle, za našo državo. Pa še kar se tiče evroskepticizma ali pa evrorealizma ali spreobračanja. Gospod Kacin, veste, če bi zdajle rekel, da mi je, ne vem, Danica Simšič bolj všeč kot pa Silva Črnugelj, ne pomeni, da želim potem z eno od teh dveh živeti, če se razumeva. Kar pa se tiče vaših zadnjih besed, gospod Jelko Kacin, bi pa rekel takole: v vaših besedah, se mi je zdelo, je nekoliko preveč nespoštovanja slovenskega naroda. Je že res, da ste strokovno podkovani, tisti, ki imate pravico svetovati in odločati, zato pa vendarle ni treba reči, da ljudje ničesar ne vedo. Zame pač so ljudje veliko bolj pomembni, vsaj pri odločitvi, kar se tiče vključitve v zvezo Nato, kot 89 glasov vključno z mojim 90. tule v državnem zboru. Zame. Za vas je mogoče zadeva drugačna. Toliko v pojasnitev. Hvala lepa."
1,ParlaMint-SI_2015-11-19-SDZ7-Redna-13.u34,SDS,0.88671875,2015-11-19,0.01342485286295414,"Spoštovani predsednik, hvala za besedo. Spoštovana državna sekretarka, kolegice in kolegi! Zakon o spremembah in dopolnitvah zakona o zavarovalništvu ima predvsem glavni pomen v prenosu evropske direktive, tako imenovane Solventnost II. V Slovenski demokratski stranki smo prepričani, da Solventnost II pomeni pozitiven trend na področju zavarovalništva. Prepričani smo, da bo Solventnost II prinesla predvsem zmanjševanje tveganj, večjo konkurenčnost za dobro stoječe zavarovalnice in večjo varnost za vse deležnike na trgu, predvsem za zavarovance in vlagatelje. Glede zakona bi apelirali na vlado Mira Cerarja, Ministrstvo za finance, da v bodoče zakonodajo, ki jo pošiljajo v Državni zbor, pripravijo bistveno bolje. Dejstvo je, da smo na Odboru za finance in monetarno politiko obravnavali več kot 250 amandmajev, ki so bili predvsem nomotehnične narave, in v Slovenski demokratski stranki smo prepričani, da je takšen zakon, ki ima več kot eno tretjino amandmajev, težko skrbno pregledati in učinkovito oceniti, ali je ustrezen ali ne. Predvsem je pa treba poudariti še eno zadevo, in sicer Agencija za zavarovalni nadzor je opozorila, kaj v Sloveniji predstavlja največje tveganje za zavarovalniški trg – to je delež države v zavarovalnicah in delež obveznic Republike Slovenije, ki jih imajo v svojem portfelju zavarovalnice. Pomemben se nam zdi predvsem delež države in apeliramo na vlado Mira Cerarja in koalicijo, da razmislijo o spremembi strategije o upravljanju državnega premoženja, kajti v tej strategiji je jasno razvidno, da naj bi zavarovalnice, ki so v državni lasti, še naprej ostale tako. Po eni strani v Slovenski demokratski stranki vidimo, zaradi česa se je vlada Mira Cerarja odločila za takšno strategijo. Ne nazadnje smo lahko pred časom v medijih prebrali, da dejansko Zavarovalnica Triglav služi za odslužene kadre enih in drugih koalicijskih partnerjev. V zadnjem obdobju smo lahko zabeležili vsaj sedem imen, ki jih je Zavarovalnica Triglav zaposlila. V Slovenski demokratski stranki smo vložili kar nekaj amandmajev k temu zakonu. Po eni strani smo zadovoljni, da je koalicija vsaj pri treh za nas zelo pomembnih amandmajih sledila, in sicer da z direktorjem Agencije za zavarovalni nadzor pogodbo o zaposlitvi podpisuje strokovni svet in ne Vlada Republike Slovenije, kajti prepričani smo, glede na vse prej povedano, da država obvladuje več kot 60 odstotkov zavarovalnega trga in bi tu lahko prihajalo do konflikta interesov. V Slovenski demokratski stranki smo se odločili, da vložimo še en amandma danes na plenarni seji, in sicer da člani strokovnega sveta ne morejo biti zaposleni na Agenciji za zavarovalni nadzor. Prepričani smo, da bo takšen amandma koristil za kvalitetnejše delo agencije in tudi v izogib konfliktu interesov. Še enkrat bi apeliral na vlado Mira Cerarja in na koalicijo, da razmislite o spremembi strategije upravljanja državnega premoženja, kajti da imamo v Sloveniji 60-odstotni delež zavarovalniškega trga, ki ga obvladuje država, mislimo, da ni najboljše. Ne nazadnje dovolj trden argument, zakaj to je: zavarovalništvo je poslovna disciplina, kjer mora biti neko zaupanje, in ne nazadnje, v zadnjih 15 letih predsedniki uprave naše največje zavarovalnice Triglav niti enkrat niso končali svojega mandata. Apeliramo na čim manjši vpliv politike v zavarovalniško dejavnost. Edini recept za to pa je seveda umik države iz zavarovalnice. Hvala."
1,ParlaMint-SI_2007-02-02-SDZ4-Redna-24.u96,SDS,0.7255859375,2007-02-02,0.026565786451101303,"Hvala lepa. Spoštovani zbor. Nedavno smo proslavljali vstop Slovenije v evroobmočje. Postopek vstopanja v monetarno unijo je bil dolg in naporen. Na tej poti je pomembno vlogo odigrala tudi Banka Slovenije pod vodstvom guvernerja mag. Mitja Gasparija. Pomemben del zaslug za uspešno prehojeno pot in končni prevzem evra gre Banki Slovenije in njenemu guvernerju. Za to, kar je v zvezi s tem storil gospod mag. Gaspari pri uspešnem vodenju centralne banke, lahko guvernerju Mitji Gaspariju le čestitamo. Seveda pa ta del delovnega opusa kandidata za guvernerja Banke Slovenije ni že sam po sebi zadosten, da bi bil na tej podlagi le mag. Gaspari edini primeren kandidat za guvernerja Banke Slovenije. Ne morem pristati na tezo, da je le Mitja Gaspari sposoben voditi Banko Slovenije. Da je edino on dovolj strokovno usposobljen za to funkcijo. Ne. Nihče ni nezanemarljiv, niti Mitja Gaspari ne. Pa tudi, če bi to bilo res, pa vsi vemo, da to ni, bi morali poiskati nekoga, ki se bo za to delo usposobil, kajti če bi imeli le enega človeka, ki lahko vodi neko pomembno institucijo, potem to nujno vodi v propad. Izkušnje v različnih primerih nas učijo, da to drži. Nekoč smo imel edinega možnega voditelja Tita, pa smo se po njegovem odhodu znašli v najglobljem breznu. Srbi so imeli v bližnji preteklosti edinega ""vožda"" Miloševiča in so pristali v krvavem balkanskem loncu. Danes se s spodobnimi brezizhodnimi posledicami soočajo Kubanci, ob odhodu nezamenljivega ""elkomandanteja"". Torej, s takimi zaključki o nezamenljivosti ne bomo prišli daleč. Prav tako pa življenjski in delovni opus Mitja Gasparija ni le obdobje zadnjih dveh, treh let, pač pa je na tej isti ali podobni funkciji deloval že davno prej. In v teh časih pa se v zvezi z gospodom Gasparijem pojavljajo tudi nekatere sence. Vsi še pomnimo neustrezno vlogo, ki se je potem izkazala tudi kot škodljiva v primeru likvidacije Triglav banke. Potem žalostna usoda hranilno kreditnih služb in še zlasti Hranilno-kreditne službe Sicure ter posledično finančni zlom številnih varčevalcev imamo verjetno še vsi živo v spominu. In Banka Slovenije pod tedanjim vodstvom Mitja Gasparija ni te žalostne usode preprečila, čeprav bi jo lahko in bi jo celo morala preprečiti. Podobna zgodba, kjer Banka Slovenije ni odigrala ustrezne nadzorne vloge, je afera SIB banke, kjer je Banka Slovenije celo izdala odločbo o soglasju za nakup te banke s strani javnega mestnega podjetja Energetike iz Ljubljane. Govora je bilo tudi o Optimizmu, o firmi Optimizem, da ne bi vseh našteval. Še verjetno bi se kaj našlo. Tudi najnovejše odkritje o tajnem dokumentu analitske službe Banke Slovenije, ki je vsebovala popolnoma nestvarne ocene o finančni situacije Slovenije v prihodnjih letih ter glede na dejstvo, da je bil ta dokument odposlan na sedež Evropske centralne banke v Frankfurtu, kaže na temen madež, povzročen s strani te iste Banke Slovenije, ne glede na to, ali guverner osebno bil s tem seznanjen ali ne. Dejstvo je, da nekdo znotraj Banke Slovenije želel s takim popolnoma nestvarnim dokumentom oziroma z nestvarnimi podatki o tem dokumentu, ki kažejo na alarmantno stanje javnih financ, do česar naj bi prišlo do nekaj let v Sloveniji, torej s tem je ta človek prav gotovo želel ustvariti v tuji in evropskih inštitucijah slab vtis o Sloveniji in o sedanji slovenski Vladi. In guverner banke, iz katere na tak način uhajajo takšni zlonamerni podatki, takšne informacije, je vsekakor za to odgovoren in mu takšno ravnanje njegovih uslužbencev iz analitskih služb Banke Slovenije prav gotovo ne more biti v čast. Nihče gospodu Gaspariju ne očita nestrokovnosti, nihče objektiven pa gospoda Gasparija ne more označevati za politično neodvisnega strokovnjaka. Gospod Gaspari je vsekakor strokovnjak, vendar ni politično neodvisen, saj človek, ki dvakrat kandidira na listi politične stranke na državnozborskih volitvah, ki je izvoljen za poslanca v Državni zbor, [[...]] [[Opozorilni znak za konec razprave.]] ki ga politična stranka tudi postavi in imenuje za ministra, tudi preko nje za guvernerja Banke Slovenije, ni politično neodvisen. Zato sam imam pomisleke nad ponovnim imenovanjem gospoda [[....]] [[Izključen mikrofon.]]"
1,ParlaMint-SI_2006-11-21-SDZ4-Redna-22.u159,SDS,0.68359375,2006-11-21,0.4070342481136322,"Spoštovane kolegice poslanke in kolegi poslanci, predsedujoči, predstavniki Vlade! Stabilno delovanje bančnega sektorja je izredno pomembno za stabilnost finančnega sistema Republike Slovenije. Samo stabilen finančni sistem lahko namreč izpolnjuje njegovo makroekonomsko funkcijo. Cilj Predloga zakona o bančništvu je določiti pravila o poslovanju bank in nadzorov nad njimi, ki zagotavljajo ustrezne pogoje za učinkovito in varno poslovanje bank in s tem za stabilnost bančnega sistema. Najpomembnejša načela Predloga zakona o bančništvu so: načelo varnega, skrbnega in preglednega poslovanja bank, načelo učinkovitega poslovanja bank, načelo zaupanja vlagateljev. S Predlogom zakona o bančništvu se bo tako še naprej pripomoglo, da bodo banke vedno razpolagale z ustreznim kapitalom, da bodo v vsakem trenutku sposobne pravočasno izpolnjevati svoje obveznosti in da ne bodo presegale tveganj, določenih v Zakonu o bančništvu, in bodo tako vplivale na stabilnost finančnega sistema. Poleg tega pa je eden izmed razlogov za sprejem novega zakona tudi uskladitev z novima direktivama, to je, Direktivo 2006/48 in Direktivo 2006/49/ES. Navedeni direktivi implementirata nove znatno podrobnejše in kompleksnejše standarde varnega in skrbnega poslovanja bank. V poslanski skupini Slovenske demokratske stranke bomo Predlog zakona o bančništvu podprli. Hvala."
1,ParlaMint-SI_2012-06-15-SDZ6-Izredna-14.u295,SDS,-0.99853515625,2012-06-15,0.21238090097904205,"Hvala lepa za besedo. Pri teh razpravah o stanju bančnega sistema se poskuša predvsem iz opozicijske strani vedno povedati, kdo je kriv za stanje v bančnem sistemu. Prej je gospa Potrata omenila, da je bilo največ slabih naložb v Novi Kreditni banki Maribor izpeljanih leta 2007. Ampak od leta 2008 pa do leta 2011 smo imeli tri leta neko drugo vlado, ki ni storila popolnoma ničesar, da bi se karkoli ugotovilo na tem delu slabih naložb. Nobenega postopka, nobene sankcije, nobenega ukrepa. Zdi se mi, da ste tisti, ki ste za neko prejšnjo vlado prevzeli odgovornost za delo države, enostavno te stvari, ki ste jih sedaj odkrili, ko niste več vlada, tolerirali. Vedeli ste, kaj se je zgodilo, pa niste ukrepali, ne pri nadzornikih, ne pri upravi. Da pa so te stvari privlečene za lase, se vidi tudi iz nadaljnjih razprav, ker se podtika vmešavanje v te stvari. Mislim, da je to neodgovorno. Nadzor nad bančnim sistemom države ima regulator, to je Banka Slovenije, izključno regulator. Ona ima vpogled v drobovje vseh slovenskih bank in Banka Slovenije je tista, ki mora in ki bi morala ukrepati, če je ugotovila slabe naložbe, strukturna neskladja ali karkoli drugega v bančnem sistemu. Nihče od razpravljavcev danes se ni obregnil ob vlogo Banke Slovenije in guvernerjev v Banki Slovenije, od osamosvojitve naprej. Niso slabe naložbe in slabe terjatve bank nastale samo v obdobju leta 2007, kot tu govorite. Celo obdobje se je to dogajalo. Banke smo celo obdobje sanirali po tihem, dokapitalizirali. Ampak za to dokapitalizacijo se ni uvedla nobena sankcija, nobena sprememba v vodstvu banke, pravzaprav ničesar. Nihče ni niti enega od bankirjev pozval na odgovornost. Banka Slovenije ni niti enemu vzela licence za upravljanje banke, niti enemu! Kaj šele, da bi sprožila kakršenkoli postopek. Mislim, da je nepotrebno, da se tu sprenevedamo, kdo je, kdo ni ali pa kdo je bolj kriv. Te stvari so transparentne. AUKN, ki ga nekateri tako hvalite, štiri mesece ali še več ni uspel izpeljati spremembe v vodstvu Nove Ljubljanske banke. Ampak to se je zgodilo že drugič. Že eno obdobje prej je bilo v mandatu prejšnje vlade brezvladje na največji slovenski banki, vendar nihče ni nič ukrepal. Najbrž je bilo to takrat v nacionalnem interesu in v interesu tedanje koalicije, slučajno ste zdaj v opoziciji. Mislim, da tako enostavno manipulirati s temi verbalnimi bravurami ne gre. Gre za resno vprašanje in najbrž je treba koga vprašati tudi po odgovornosti. Vsi sistemi, ki se sanirajo – gospod Starman najbrž dobro ve, ker jih je kar nekaj oživil – so podvrženi spremembam, racionalizacijam, plačni reformi v instituciji, čiščenju stroškov in tako naprej. Edino v bankah se to ni zgodilo, niti v eni. Celo več. Bankam smo dopustili, da so zaračunavale pri istih storitvah dodatne stroške, da so pokrivale vse te nepravilnosti, ki so se dogajale, dodajale so dodatne storitve. Nismo uspeli s predlogom, da bi, recimo, drobno gospodarstvo plačalo svoje obveznosti do države z eno položnico. 30 milijonov evrov v prejšnjem mandatu je bilo tega, ker tega zakona nismo sprejeli, in smo dali bankam za to, da so te transakcije opravljale, ne vem, 9, 11 položnic namesto ene, da so kasirale. To bi bil prispevek k sanaciji, k izboljšavi bančnega sistema, k poenostavitvi sistema. Pa se to ni zgodilo. In še cela vrsta takšnih drobnih stvari se je zgodila. Jaz mislim, da je nepotrebno to posipanje s pepelom, kdo bi in kdo ne bi. Treba je nekaj narediti. Ne moremo dati dvakrat letno v naš bančni sistem po 500 milijonov evrov javnega denarja. Mi najbrž ne uvajamo davkov za to, da bomo to transferirali v bančni sistem in iz tega sistema gre potem ta denar neznano kam. Milijardo evrov smo šli še v dokapitalizacije, tri milijarde se je približno zadolžila država in deponirala kapital na te bančne račune po poslovnih bankah, celo v nasprotju z neko direktivo ali uredbo, ampak kreditni krč ni popustil. Kaj je še treba storiti v teh bankah, da se bo en vložek, ki bi ga storili, poznal tam, kjer je to potrebno. Jaz nimam zadržkov, da ne bi glasoval za to, da podpremo zakon in ta dva odloka. Nimam zadržkov, ker vidim, kaj se v vsem tem obdobju dogaja: nenormalno visoke plače v slabih bankah, nenormalno razkošno obnašanje, naložbe brez nekega programa. Banka od vsakega, ki pride k njej po kredit, zahteva invest program, banka sama pa je nalagala v naložbe, ne vem, na Hrvaškem in tako naprej pa tudi pri nas v razne lizinge in podobne stvari, kreditirala slabe naložbe, ki nimajo ekonomskega opravičila, in to brez raznih elaboratov. Ni treba biti posebej pameten, da ugotovimo, da so lastniki bank tisti, ki so tej banki največ dolžni. Saj niso upniki. Saj ne bo, ne vem kdo lastnik te banke. Tisti je lastnik te banke in tisti odloča o usodi te banke, ki ne vrne, ki je dolžan, od katerega banka ne more izterjati. In žal je bilo veliko teh naložb narejenih tudi s posredovanjem političnih ljudi. Celo javno so se pohvalili, da bodo zlobirali denar za določene projekte. Tukaj v tej dvorani. In za neko naložbo, ki ni komercialna, je bil narejen konzorcij slovenskih bank, da je zagotovila, ne vem, 70, 80 milijonov za neko investicijo, ki bo slej kot prej postala javno breme, če ne državno pa vsaj lokalno. Tudi tisti, ki govorite o tem, da bi bilo treba nekaj kaj drugače ali pa se to podtika nekomu, prevzemite odgovornost za vse to, kar ste realizirali takšnih naložb. Politično. Jaz mislim, da bi si moral kakšen projekt, na primer Stožice, pokriti s kakšnimi drugimi viri, ne s konzorcijem slovenskih bank, ki so bile že takrat v težavah in smo potem dali, ne vem, 400 milijonov dodatnega kapitala notri za naslednjo politično slabo naložbo. To najbrž ni koncept, ni princip, na takšen način se ne dela. In meni je žal, da na veliko razpredajo tukaj o usodi slovenskih bank tisti, ki so pravzaprav upravljali pomembne funkcije v prejšnji vladi in zagotavljali neko zadevo. Navsezadnje je bila gospa Bratuškova nadzornica Stanovanjskega sklada in tam teče zdaj kriminalistična preiskava. Ja, tako je, tako piše. Ampak veste pa največ o vsem, kar bi bilo treba storiti, da bi bilo kaj drugače. Tam ste bili pa odgovorna oseba in tako naprej. Pa ni to edina zgodba, treba je kazati ali pa pokazati s prstom tudi na sebe, ne samo na druge. Kadar boste to storili, bomo najbrž imeli drugačno predstavo o tem, kdo je s kakšno izjavo kredibilen in kdo govori in dela eno in isto. Ne samo da govori eno, takrat ko je pa v funkciji odgovorne osebe, se mu pa zgodi. Hvala lepa."
1,ParlaMint-SI_2013-11-20-SDZ6-Redna-19.u265,SDS,-1.0,2013-11-20,0.08343609422445297,"Spoštovani predsednik, hvala za besedo! Na glavnino vprašanj, ki so bila danes zastavljena ministru dr. Čuferju, ni odgovorov. To se mi zdi zelo problematično. Ni odgovoril, zakaj je Ministrstvo za finance vložilo po mesecu maju več kot 100 milijonov evrov depozitov v Probanko in Factor banko, če vemo, da so že aprila revizorji obeh bank prižgali tako imenovano rdečo luč in da so vedeli, da to podjetje ne more nadaljevati kot delujoče podjetje. Nismo dobili odgovora, kaj se pričakuje, kakšna bo odločitev Evropske komisije, ki je dala samo začasno odločbo, da se gre v to likvidacijo. Kaj če bo prišlo do stečaja? Kakšne bodo te posledice? Najbolj zaskrbljujoče ja pa seveda zadolževanje ministra dr. Čuferja na zaprtem trgu po ekstremno visokih obrestnih merah. Zadolževanje na zaprtem trgu pomeni za vsako državo, da je v hudi finančni stiski in da nujno potrebuje denar – eno milijardo in pol. Ni povedal, na kakšen način in kdo in za kaj se bo denar potreboval. Predsednica Vlade razlaga, da se denarja ne potrebuje, med besedami pa minister za finance pove, da ga potrebuje za izvrševanje proračuna. Najbolj v 17 minutah, v katerih je odgovarjal, je dejansko minister za finance nam zastavljal vprašanje, kakšna je cena obresti na neodvisnost in suverenost Slovenije. Ta je pa malo huda! Vprašajmo se, zakaj ne uporabljamo evropskega reševalnega mehanizma. Davkoplačevalci smo v to dali 342 milijonov evrov denarja. Španija ga je lepo izkoristila po nizkih obrestnih merah. Španija je še vedno suverena država, športniki Španije še vedno nastopajo pod špansko zastavo, BDP se jim povečuje in niso jim dali ne vem kakšnih hudih zavez – prestrukturiranje in nadzor nad bančnim sistemom. Prestrukturiranje in nadzor nad bančnim sistemom. Zakaj ne izkoristite sklada ESM, če smo že davkoplačevalci noter dali 342 milijonov evrov? Vi pa se zadolžujete na zaprtih trgih po ekstremno visokih obrestnih merah. Interpelacijo zoper finančnega ministra bom podprl."
1,ParlaMint-SI_2006-10-23-SDZ4-Redna-21.u33,SDS,-1.0,2006-10-23,0.9889072179794312,"Spoštovani predsednik vlade, kolegi poslanci, ministri! Pred nekaj dnevi je Slovenija prejela odgovor evropske komisije, ki se je nanašal na prijavo, s katero je novinar Financ Boštjan Usenik prijavil Slovenijo, zaradi domnevnega suma o nedovoljeni pomoči Istrabenzu in Pivovarni Laško v primeru prodaje deležev KAD-a in SOD-a v družbi Mercator. Z njim je evropska komisija zavrnila namige o domnevnem oškodovanju državnega premoženja, ki naj bi nastalo zaradi netransparentne prodaje deležev KAD-a in SOD-a Mercatorju. Domnevno oškodovanje naj bi se po za lase privlečenih trditvah nekdanjih ministrov Ropa, Lahovnika, Cvikla gibalo med 20 in 30 milijardami slovenskih tolarjev. Razprava o oškodovanju se je od septembra lani tako razplamtela in zlorabljala, da se je 39 poslancev odločilo, presekalo to neproduktivno in za Slovenijo škodljivo medijsko obračunavanje in je 18. oktobra lani vložilo zahtevo za ustanovitev preiskovalne komisije. Evropska komisija je na podlagi preiskave primerov ugotovila, da kupcema ni bila podeljena državna pomoč, ker sta bila prodana deleža Mercatorja ovrednotena s strani ustrezne ustanove, na podlagi uveljavljene metodologije in na podlagi takratne cene na trgu. Evropska komisija je tudi ugotovila, da za prevzemno premijo ni bilo potrebnega pogoja, ker kupca po nakupu družbe nista obvladovala. Odločitev evropske komisije ni presenečenje in je potrdila tisto, kar smo ves čas zagovarjali, da je bila prodaja deležev KAD-a in SOD-a v Mercatorju izvedena v skladu z domačo zakonodajo in evropskimi normami. Kar nenadoma so potuhnili tudi kritiki. Še enkrat več se je pokazalo, da kritike nekaterih najvidnejših opozicijskih poslancev, predvsem iz vrst Liberalne demokracije, nimajo pravne in strokovne podlage, in da so svoje delovanje podredili zgolj neosnovanim, klevetaškim nastopom in zastraševanju javnosti ter umetnemu ustvarjanju afer, s katerimi so begali državljane in si zagotavljali predvsem enormno količino medijskega prostora. Zanima me: Kako vlada sprejema poročilo evropske komisije? Ali ste morda prejeli kakšno opravičilo, zaradi povzročene škode in diskreditacijo države, vlade in tudi vas osebno? Hvala."
1,ParlaMint-SI_2009-03-05-SDZ5-Redna-03.u10,SD,0.708984375,2009-03-05,0.3777037262916565,"Lepo pozdravljeni, gospod predsednik, gospod minister, spoštovane kolegice in kolegi! Predstavljam stališče Poslanske skupine Socialnih demokratov. Državna SID banka postaja v času finančne krize pomembna institucija pri financiranju malih in srednje velikih podjetij, ker je že ponudila dodatnih 100 milijonov evrov finančnih sredstev za financiranje le-teh. Prav tako pa je SID banka ponudila še 100 milijonov evrov za srednje velika in velika podjetja. S tem državna banka skuša slovenskim podjetjem olajšati dostop do finančnih virov in jim tako pomagati prebroditi trenutno finančno krizo. Zaradi tega bo SID banka kot razvojno-spodbujevalna banka z ukrepi prispevala k blažitvi negativnih vplivov neugodnih finančnih razmer na poslovanje slovenskih podjetij ter spodbujala rast in nadaljnji razvoj slovenskega gospodarstva. Pri vzpostavljanju nadaljnjih ukrepov za ublažitev finančne in gospodarske krize bo SID banka v sodelovanju z Vlado in drugimi subjekti poskušala čim prej pripraviti nadaljnje finančne produkte in spodbude. Zakon o SID banki je bil sprejet v lanskem letu. Ta je določil nove funkcije Slovenski izvozni in razvojni banki. Vendar se je izkazalo, da so potrebne določene dopolnitve in spremembe, ki bi omogočale v spremenjenih okoliščinah na gospodarskem in finančnem področju, da lahko država z institucijami in instrumenti, ki so ji na razpolago, bolj primerno reagira na posledice finančne in gospodarske krize, predvsem pa zaradi nedelovanja kreditnega trga, tako v Evropi kot v Sloveniji. Najpomembnejša sprememba v tem zakonu je, da bi z omenjenim kapitalom, s katerim razpolaga ta banka, v tem trenutku težko izpolnjevala tiste funkcije in naloge, ki so ji v zakonu zapisane. Zaradi tega je predlagano, da se institucija SID banka dokapitalizira do višine 300 milijonov v letu 2009. Med pomembnejšimi določbami predloga novele zakona je tudi prepoved uporabe bilančnega dobička SID banke za izplačilo dividend edinemu lastniku, to je državi. S tem se država odpoveduje izplačilu dividend, da bi banka lahko povečevala rezerve in s tem zmanjšala obremenitve s strani države. Naslednja pomembnejša dopolnitev oziroma sprememba so tudi bolj jasno definirane naloge, ki jih ima SID banka po tem zakonu. To so naloge, ki so definirane v 3. členu predloga sprememb in dopolnitev zakona. Tu se jasno definirajo tudi tiste oblike delovanja banke, ki omogočajo, da se evropska sredstva, ki so na določen način na razpolago tudi tej banki, lahko uporabljajo preko tako imenovanega finančnega inženiringa, ki ga Evropska komisija omogoča in spodbuja, še posebej ga pa spodbuja od začetka finančne krize. Zaradi tega je pomembno, da se lahko poleg klasičnih instrumentov spodbujanja razvojnih programov in projektov, to se pravi subvencije, transferi in podobne stvari, uporabljajo tudi kreditni finančni instrumenti, ki jih lahko izvaja ta banka, ki je razvojna banka, na način, kot so razvojne banke tudi v drugih državah Evropske unije. V zakonu so tudi zaostrena pravila zahteve za članstvo v upravi te banke. Ker gre v tem primeru za specializirano visoko profesionalno institucijo, se zahtevajo višji standardi za člane uprave, ki jih izbira na podlagi, kot je zapisano v zakonu javnega razpisa, nadzorni svet SID banke. Zaradi tega je predlagano, da se pet od sedmih članov nadzornega sveta izbere kot predstavnike strokovne javnosti v nadzornem svetu banke. Na ta način in s tem je odpravljen politični vpliv na delovanje banke. Zaradi vsega navedenega bo Poslanska skupina Socialnih demokratov podprla predlog sprememb zakona o SID banki. Hvala."
1,ParlaMint-SI_2010-09-28-SDZ5-Redna-20.u92,SD,0.5517578125,2010-09-28,0.9868737459182739,"Hvala za besedo, gospod podpredsednik. Lep pozdrav državni sekretarki! Kolegice in kolegi! Bistvo predloga novele zakona o bančništvu je, da se v slovenski pravni red prenaša Direktiva 2009/111/ES. Namen revizije direktive je okrepiti stabilnost finančnega sistema, zmanjšati izpostavljenost bank tveganjem in izboljšati nadzor nad bankami, ki delujejo v več kot eni državi Evropske unije. Na podlagi te direktive se bo izboljšala kvaliteta kapitala bank preko opredelitve lastnosti, ki jih morajo izpolnjevati hibridi in drugi instrumenti za vključitev v temeljni kapital bank, zahteve po pridobitvi dovoljenja Banke Slovenije za upoštevanje hibridov in drugih instrumentov v izračunu kapitala ter nadzorniških ukrepov in zahtev za banke v zvezi s hibridi in drugimi kapitalskimi instrumenti. Seveda pa so v zakonu glede zmanjševanja hibridnih instrumentov v temeljnem kapitalu – na podlagi predhodnih določb mora banka, ki 31. decembra 2010 ni usklajena z omejitvami za hibridne instrumente iz 4. točke prvega odstavka 133. člena zakona, z določenim predpisom, ki ga na podlagi 2. točke 129. člena zakona sprejme Banka Slovenije, vzpostaviti in uresničevati primerne in učinkovite strategije ter procese za uskladitev s predpisanimi omejitvami najkasneje do konca decembra 2020. S predlogom zakona se v slovenski pravni red v celoti prenaša tudi direktiva, ki se nanaša na dvig višine zajamčene vloge z ravni 50 tisoč evrov na raven 100 tisoč evrov in skrajšanje roka za izplačilo zajamčenih vlog s sedanjih veljavnih 3 mesecev na najkasneje 20. delovni dan od dne, ko so vloge ugotovljene kot neizplačljive, kar je izjemno pomembno za vse varčevalcev. Spomnim pa naj, da sedaj velja neomejena omejitev kot eden od protikriznih ukrepov, ki se izteče konec tega leta. Zakon tudi omogoča boljše obvladovanje tveganja koncentracije in zmanjšanje sistemskega tveganja preko razširjene definicije iz skupine povezanih oseb, do katerih banke ugotavljajo svojo izpostavljenost, strožje omejevanje izpostavljenosti bank do drugih kreditnih institucij in investicijskih podjetij z omejitvijo v višini 25 % kapitala oziroma alternativnim absolutnim zneskom v višini 100 milijonov evrov. Zakon bo tudi omogočil učinkovitejše izvajanje čezmejnega nadzora nad bankami, ki poslujejo v več državah, v rednih in izrednih razmerah z opredelitvijo konsolidacijskega nadzornega organa in njegovih nalog. Zahtevo po sodelovanju Banke Slovenije pri dejavnostih Odbora evropskih bančnih nadzornikov, zahteve po sodelovanju med nadzornimi organi v primeru pomembne podružnice in pri skupnem odločanju o ceni ustreznega notranjega kapitala ter vzpostavitvijo kolegija nadzornih organov. Zaradi vsega navedenega bo Poslanska skupina Socialnih demokratov podprla Predlog zakona o spremembah in dopolnitvah Zakona o bančništvu."
1,ParlaMint-SI_2012-12-14-SDZ6-Redna-09.u14,SD,0.5185546875,2012-12-14,0.4618547856807709,"Spoštovane in spoštovani! Jasno je, da je treba bančništvo in finančni sektor dodatno regulirati in okrepiti nadzorne mehanizme, da se tisto, kar je izvor slovenskih težav, ne bi več nikoli ponovilo. Da bi banke in druge finančne institucije vestno in odgovorno opravljale svojo nalogo, pri tem pa zagotovile ustrezne kontrolnike nad tveganji. Socialni demokrati zato pozdravljamo rešitev, ki pomeni prvi korak k uvedbi licenciranja nadzornih svetov z rešitvijo, da lahko Banka Slovenije naknadno prepove opravljanje funkcije člana nadzornega sveta, s katerim bo preprečeno, da bodo v nadzornih svetih nadzorniki, ki nimajo potrebnih izkušenj za nadziranje bank. Socialni demokrati smo že v marcu letos predlagali rešitev, s katero bi omogočili licenciranje nadzornih svetov bank s strani Banke Slovenije, kar pomeni, da se ne bi mogli kadrovati v nadzorne svete bank, politični kadri, ki niti ne poznajo področja bančništva, kaj šele nadzora podjetij. Ta predlog je minister Šušteršič takrat zavrnil z besedami: ""Jaz se bojim, da če bi šli na polno licenciranje vseh, bi to morda zelo zmanjšalo število ljudi, ki bi v teh nadzornih svetih lahko bili."" To je dejal 21. marca na Odboru za finance. Po jasnih in kritičnih odzivih Agencije za upravljanje kapitalskih naložb in Banke Slovenije so neustrezni nadzorniki, ki jih je imenovala ta vlada, odstopili. Socialni demokrati ocenjujemo, da je predlagana rešitev nezaupnica v delo ministra za finance, ki predlaga imenovanje neustreznih nadzornikov s strani države. Seveda pa je še vedno vprašanje, zakaj denimo v nadzorni svet Nove Ljubljanske banke ta država in njeni predstavniki na skupščini bank imenujejo nadzornike s strani KBC, čeprav jim ti ne pripadajo. S tem se dela korist za drugega v škodo države. Glede izrednih pristojnosti Banke Slovenije ocenjujemo, da so v določenih primerih ustrezne. Vlada sicer pričakuje, da bodo spremembe zakonodaje vzpostavile poseben pravni režim za reševanje težav bančnega sistema, poudarek pa da bo na pravočasnem in učinkovitem ukrepanju organov z jasno opredeljenimi ukrepi in pooblastili tako s preventivnega kot tudi sanacijskega vidika. Predlog novele zakona naj bi celo predstavljal doprinos v smeri, da se izognemo zaprosilu za mednarodno finančno pomoč. Očitno pa izjave ministra za finance kažejo drugačno agendo. 4. decembra 2012 je minister za finance za spletno Delo dejal, da v primeru zavrnitve zakona o slabi banki bo vlada izbrala alternativne poti, zahtevala naj bi agresivno prodajo premoženja v bilancah bank in pospešila iskanje kupca za njih z vso slabo prtljago za kakršnokoli ceno. Razprave o nacionalnem interesu ne pridejo v poštev, poudarja minister. Tudi v primeru padca zakona o holdingu bodo uresničevali druge scenarije za prodajo državnega premoženja, ki pa bodo bistveno bolj zapleteni od teh, ki jih predvideva sedanja ureditev oziroma ki jih predvideva Predlog zakona o Slovenskem državnem holdingu. Odstopanje zakona od prevzemne zakonodaje je predlagala centralna banka, kasneje je ministrstvo na lastno iniciativo v predlog zakona vključilo drugačne določbe. Ministrstvo je v predlog zakona med drugim vneslo določbo, po kateri lastniki delnic, pridobljenih z dokapitalizacijo, a brez objave prevzemne ponudbe, ne bi smeli izvrševati glasovalnih pravic, medtem ko je v zakonu ostal predlog centralne banke po katerem bi lastniki delnic glasovalne pravice izgubili, če v dveh letih ne bi objavili prevzemne ponudbe. Omeniti velja, da objava prevzemne ponudbe po spremembah zakona o bančništvu tudi za banke ne bi bila obvezna, če bi le-te delež v družbi pridobile z zasegom zastavljenih delnic. Kot so pojasnili v Banki Slovenije, želijo s spremembo zakonodaje banke spodbuditi k vključevanju v postopke prestrukturiranja podjetij, brez tveganja, da bodo morale objaviti prevzemno ponudbo. Centralna banka je predlagala, da bankam pet let ne bi bilo treba objaviti prevzemne ponudbe, a je finančno ministrstvo rok omejilo zgolj na dve leti. Vprašanje je, če je ta rok z upoštevanjem širšega gospodarskega položaja in pričakovanih trendov realen, poudarjamo tudi Socialni demokrati. Prav tako menimo, da bi bilo treba pri tem zakonu upoštevati mnenje Zakonodajno-pravne službe glede očitkov o protiustavnosti tega zakona, denimo glede določanja pooblastil Banki Slovenije glede podzakonskih aktov. Zaradi vsega naštetega Socialni demokrati predlaganega zakona ne bomo podprli."
1,ParlaMint-SI_2012-10-03-SDZ6-Redna-06.u92,SD,-0.97216796875,2012-10-03,0.06425828486680984,"Hvala za besedo, gospod podpredsednik! No, me veseli, da sem slišala, da ta zakon, o katerem razpravljamo, ne bo rešil bank. To je samo vzvod za sanacijo. Saj mi ves čas trdimo, da ta zakon ne bo odpravil problema! Bi pa pripomnila, da bo ta vzvod zelo drag, 4 milijarde, in to bo šlo na račun davkoplačevalcev. Kar zadeva slabo banko, še ena splošna opomba. Rečeno je bilo, ne samo enkrat, ampak dvakrat v kratkem času, da je bila slaba banka izločena iz Slovenskega državnega holdinga na zahtevo Socialnih demokratov. Res! Ampak, če je bila samo iz tistega zakona izločena, imamo pa zdaj o slabi banki poseben zakon in v zvezi s tem posebnim zakonom ima stroka številne pripombe. Denimo pripombo, da bo to prineslo transakcijske stroške dvojne narave. Ker ta slaba banka na eni strani povečuje fiskalne stroške, na drugi stopnjuje nekredibilnost naše države na finančnih trgih in v razmerju do ECB. To se mi zdi, da je vredno povedati, ker o kredibilnosti naše države in o tem, kako smo odgovorni za izboljšanje bonitetne ocene naše države, veliko govorimo. Res so banke tiste, o katerih je treba v tej krizi razpravljati, ampak enako odgovorno bi se morali lotevati reform, do reform je pa imela zdajšnja največja koalicijska stranka v prejšnjem mandatu zelo, zelo drugačen odnos, kot ga ima zdaj. Naj spomnim morebiti še na eno stvar, ki sodi v polje tistega, čemur bi lahko rekli pretekle zasluge. Antonio Spilimbergo je po navedkih STA rekel to: ""Velika ovira za Slovenijo so zaostrene mednarodne razmere, razlog za tako globoko krizo pa je tudi v nevzdržni rasti, ki jo je Slovenija beležila pred začetkom krize leta 2008."" To so izjave IMF oziroma predstavnika IMF, ne zdajšnje opozicije. Samo toliko. Če se sklicujem še na druge strokovnjake, potem bi naše nasprotovanje institucionalni rešitvi v slabi banki našla oprijemališča tudi v tem, če že gledamo tuje zglede in je bil irski primer že navajan, pa tudi španski – kolikor jaz vem, ne Irska ne Španija še nista opravili s krizo, ampak pravijo tudi, da je povečanje kapitala bank z odkupom slabih terjatev prek slabe banke bistveno dražja rešitev kot pa neposredna dokapitalizacija bank. Pri irskem primeru je treba povedati, da se je primanjkljaj v prvem letu dvignil na prek 30 % bruto domačega proizvoda, javni dolg pa za več kot 53 % BDP. To je irska izkušnja in mi, očitno, bomo to upoštevali. Veliko govora je bilo o zakonu, o tem, kako se zakona lotevamo. Naj samo povem: zakon v drugi obravnavi na Državnem zboru ni imel počrnjenih samo dveh členov: 5. in 36; 5. določa sedež in 6. začetek veljavnosti. Da je naša poslanska skupina vložila samo tri amandmaje, je ob tem, da nasprotujemo zakonu, logično, malo slabša izkaznica je pa za koalicijo, da je v tretji obravnavi na 36 členov zakona 23 amandmajev. To samo dokazuje, kako se je v zadnjem hipu zakon zelo intenzivno spreminjal in ste lahko zadovoljni, da smo prestavili obravnavo zakona, da ste lahko vsebinske amandmaje pripravili. Hvala."
1,ParlaMint-SI_2012-11-23-SDZ6-Izredna-21.u36,SD,-0.978515625,2012-11-23,0.0808490514755249,"Hvala za besedo, gospa podpredsednica, spoštovani zbor! Predlagatelji sklepa za ustavno presojo posledic referenduma o slabi banki, se pravi koalicijske parlamentarne poslanske skupine, so prepričani, da je sedanja zakonska ureditev protiustavna, ker ne omogoča reševanja sanacije bančnega sistema. To naj bi bil vzrok za padanje bonitetnih ocen države, posledično pa je zaradi omejenih možnosti najemanja posojil ogroženo financiranje iz javnih financ. Koalicija je očitno ponovno iznašla toplo vodo, morda ji bo uspelo do konca mandata celo ponovno iznajti elektriko. Dejstvo je, da je prejšnja vlada opozarjala že davno pred super referendumsko nedeljo, junija 2011, da če bodo padli reformni projekti Pahorjeve vlade, bo za našo državo denar na bančnih trgih postajal iz meseca v mesec bolj drag in s tem tudi vse bolj nedosegljiv. Seveda ta opozorila niso nič pomagala. Ob asistenci večjega dela takratne opozicije in sindikatov so zakoni na referendumih vsi po vrsti padali. Poleg tega so koalicijo zapustile še nekatere stranke, prišlo je do politične krize in do prvih predčasnih volitev v samostojni Sloveniji. Za strankarski politični dribling smo porabili skoraj eno leto – vlada v odhajanju ni mogla ukrepati, novo pa smo dobili šele februarja letos; prvi reformni ukrep s ponesrečenim ZUJF pa šele maja 2012. Izgubili smo torej celo leto dragocenega časa. Ob tem pa bi rad citiral enega izmed bančnih strokovnjakov, ki je slovenski javnosti povedal, da so imele naše banke še leta 2004 za 2 milijardi neto premoženja v tujini, do konca leta 2008 pa smo prišli do 13 milijard minusa oziroma neto dolga do tujine. Od tega sta 2 tretjini oziroma 10 milijard odpadlo med letoma 2007 in 2008. Pospešeno zadolževanje in pregrevanje gospodarstva se je radikalno zgodilo v drugem delu Janševe vlade, čeprav se je svetovna finančna kriza v Združenih državah Amerike začela že sredi leta 2007. Ne vlada, ne centralna banka, niti nadzorniki bank takrat niso ukrepali. Presenetljivo je, da so v tistem času najbolj radodarno in neodgovorno podeljevala posojila prav banke, ki so bile v tuji lasti – in ne NLB in NKBM. Takrat so se zgodili tudi tajkunski krediti v višini 2 milijard evrov, skoraj polovico na račun mariborskega Zvona. Spoštovani! Predlog za sanacijo bančnega sistema s tako imenovano slabo banko je po mnenju Banke Slovenije, združenja bank in večjega dela strokovne javnosti tri do štirikrat dražji, kot bi lahko bil. Državni proračun bi zato obremenili za 3 do 4 milijarde evrov, ki bi jih lahko bistveno bolje naložili v razvojne in investicijske ukrepe ter socialno državo; v pokojnine, zdravstvo in izobraževanje. Agencija za upravljanje kapitalskih naložb je še pred svojo razgradnjo naredila izračun, da bi za dokapitalizacijo slovenskih bank potrebovali okrog 1,2 milijarde evrov, kar pa je bistveno manj od sedanjega vladnega predloga. Vladni predlog ima številne slabosti. Prvič, ker gre za največjo možno obremenitev davkoplačevalcev. Drugič, ker rešujemo tudi banke v tuji lasti. Tretjič, ker obstaja velika možnost zlorab. In četrtič, ker je to tehnično slab in zapleten zakon in nasprotuje mu velika večina strokovne javnosti in tudi ali pa predvsem Banka Slovenije. Nesporno dejstvo pa je, da je sanacija bank ključna prioriteta Slovenije. Le tako bo omogočeno hitrejše razdolževanje gospodarstva in s tem zagon gospodarske rasti, vendar menimo, da bi lahko to storili na bistveno cenejši in transparentnejši način. Sklepa koalicije seveda ne bom podprl."
1,ParlaMint-SI_2008-04-01-SDZ4-Redna-37.u96,SD,-0.9833984375,2008-04-01,0.017928946763277054,"Lep dober dan! Danes ne gre za preprečevanje poslancev med seboj. Danes gre za preprečevanje slovenske javnosti, ali smo v socialni družbi transparentno, demokratično naredili posel prodaje Mercatorja. In Poslanska skupina Socialnih demokratov meni, da to ni bilo v skladu z interesi družbe, ni bilo v skladu z interesi davkoplačevalcev, bilo je narejeno na netransparenten in seveda škodljiv način. Danes zjutraj smo razpravljali o delovanju Soda. Veliko je spornih poslov, vendar nedvomno je mati vseh afer v tem mandatu prodaja Mercatorja. Sestanek Janeza Janše z nekaterimi potencialnimi kupci in že danes bivšo državno sekretarko v prostorih njegove pisarne. Kjer je bilo dogovorjeno, da se 31. avgusta na skupščini Mercatorja oblikuje nadzorni svet v skladu z voljo dveh novih kupcev. Mercator, Merkur, Slovenska industrija jekla, Iskraemeco, Telekom, Nova Kreditna banka Maribor in če ne bi bilo referenduma, na katerem je dve tretjini povedalo, da takšne politike ne podpirajo, bi bila prodana tudi Zavarovalnica Triglav. Kaj se zgodi, ko se takšni posli izvajajo? Zgodi se to, da Slovenija izgublja delovna mesta, da imamo milijone evrov oškodovanja premoženja, da ni več svobode trga in da ni več nadzora nad prekomernim bogatenjem. To ne nazadnje vpliva na tudi pomembno spremembo ali Slovenija se lahko uveljavlja kot destinacija, kjer se spoštujejo pravila transparentnega trga, ali je to seveda destinacija, je to država, kjer se je potrebno o poslih dogovarjati s predsednikom vlade, ali pa s to tako imenovano predvladno komisijo. Glede prekomernega bogatenja samo eno številko. Če je gospod Janković pred odhodom s svoje funkcije imel za leto 2004 skupaj z nagradami njegovo plačo, ki je bila približno 20 do 25 plač trgovke, je danes zaradi vrste razlogov, tudi zato, ker se pripravljajo marsikje prevzemi, plača šefa uprave te iste družbe 55 plač trgovke, da ne govorimo o plačah v drugih podjetjih. Ali je to še logično ali je to še socialno, ali je to še za razvoj družbe, v kateri se konflikt med kapitalom in delom vse bolj povečuje, še smiselno? Seveda mi trdimo, da je povzročena prodaja in veliko darilo, ki ga je dal Janez Janša kupcem, povzročilo za nas nesprejemljive razmere v družbi. Zato gre za oškodovanje državnega premoženja, zato gre za resen problem, da so strateški lastniki od Janeza Janše dobili darilo v višini 233 milijonov evrov. Veste, koliko ""čistih lopat"" je to?! In seveda to darilo plačujemo slovenski davkoplačevalci, tako da bomo v Sod morali dati več denarja, tako da oportunitetno izgubljamo ta donos. In bi danes premoženje Soda bilo za 233 milijonov evrov večje, ali pa bi ob prodaji bila realizirana premija, tako kot je to bilo ob vseh resnih prodajah. Ob prodaji NLB je bila ta premija trikratnik knjigovodske vrednosti, 2,8-kratnik plus še nekatere zadeve, ob prodaji Pivovarne Union 70%, Leka 80 in tako dalje. Zaradi tega smo predlagatelji, ko smo septembra 2005 bili seznanjeni s temi dogodki, zahtevali sejo Komisije za nadzor javnih financ. Zahtevali smo jo zato, ker gre za neustrezno prodajo, netransparentno, škodljivo za državo in je ta izguba danes do 233 milijonov evrov. Kaj se je zgodilo na komisiji? Na komisiji se je zgodilo to, da je bilo zelo veliko zanikanja, tudi danes poslanke in poslanci o tem govorite. Vendar mi trdimo, da je bila prodaja Mercatorja izvedena brez zbiranja ponudb, da torej Sod, ki bi moral spoštovati Zakon o javnih financah in svoj statut, in enako velja za Kad, ker je delniška družba, moral bi zbirati ponudbe, vendar je ves posel naredil med dvema kupcema. Katerima dvema kupcema - tistima, ki sta se 12. avgusta 2005 sestala s predsednikom Vlade. Jaz seveda trdim, da je predsednik Vlade, ki se je sestal z enim od kupcev in z drugim od kupcev, hotel narediti v treh osebah slovenskega Berlusconija - velika prodaja, darilo obema kupcema, ki naj bi igrala po njegovih notah. Vemo, da se je potem zgodil prevzem Dela, in vemo, kaj se je kasneje v Delu zgodilo. Ko je eden od kupcev ugotovil, da v Delu izgublja, je to svojo nepokorščino tudi javno pokazal in od takrat imamo borbo proti tajkunom. Ni bila plačana prevzemna premija, Mercator je bil prodan pod ceno. Zaradi teh stvari smo začeli delo komisije. Komisija je svoje delo opravila v dveh glavnih segmentih, eno pred poročilom Računskega sodišča in drugo po poročilu Računskega sodišča, ker smo poslanci uporabili Zakon o Računskem sodišču in pozvali Računsko sodišče, da revidira kot vrhovna revizijska institucija ta posel in dobili smo poročilo Računskega sodišča. Zaradi nam neznanih razlogov se je že pri začetku dela komisije v septembru, oktobru leta 2005 dogajalo zelo veliko proceduralnih zapletov. Vemo, da koalicija nikoli ni resno mislila z delom te Komisije za nadzor javnih financ, zato je že takrat na začetku postavljanja mandata vzpostavila razmerje 3:3, potem pa se je zgodila famozna stvar, da koalicija obstruira delo komisije, koalicija je odšla nekajkrat, celo gospod vodja največje poslanske skupine s same seje komisije. Ne bomo govorili o ostalih zadevah od tega, da je gospod predsednik Državnega zbora branil, pazite, gospod predsednik Državnega zbora je rekel gospodu Pogačniku, ki se je upal danes tukaj lažno govoriti v imenu predlagatelja, da mu ni treba priti v Državni zbor in se je gospodu Podpečanu in gospodu Toplaku in ne vem komu še opravičeval, ker smo jih pozvali v Državni zbor, dokler ni Zakonodajno-pravna služba jasno povedala, da so bilance Soda in Kada sestavni del javnih financ in da morajo gospodje priti v Državni zbor, če pa želijo je njihova stvar. In poglejte, kaj se danes dogaja. Vlade ni. Vlada se ne upa priti v Državni zbor. In zakaj ne? Zaradi tega poročila Računskega sodišča. Vlada se je skrila pod poslovno skrivnostjo in objavljeno poročilo na spletni strani je tako potemnjeno kot kaže ta slika. Računsko sodišče je zaradi tega, ker sta se Sod in Kad opredelila, da je pogodba, ki jo je iniciral Janez Janša, poslovna skrivnost, moralo tako pokazati svoje poročilo Računskemu sodišču in poslanci smo dobili ne potemnjeno poročilo Računskega sodišča. Ker je seja odprta za javnost o tem ne morem govoriti, da me kdo ne bo dal zapreti. Vendar je nedvoumno jasno v poročilu Računskega sodišča na podlagi ugotovitev, da sta Sod in Kad delovala netransparentno, da nista preverjala interese drugih kupcev in da obstaja tveganje, da najvišja cena ni bila iztržena. To je zelo resno opozorilo Računskega sodišča. Računsko sodišče kot vrhovna revizijska institucija potrjuje to, na kar smo poslanci opozicije opozarjali poslance koalicije, da ne moremo mi kot Komisija za nadzor javnih financ tega ne obravnavati in so poslanci koalicije preprečili to tako, da so obstruirali delo. Po poročilu Računskega sodišča smo nadaljevali z delom komisije in ugotovili smo, seznanili smo se s poročilom. Poročilo je jasno pokazalo, tudi če ne berete tistega, kar je potemnjeno za javnost, da sta Kad in Sod uskladila cene, da sta uskladila vsebino pogodb, da je bilo dogovorjeno pred 31. avgustom kdo naj sedi v nadzornem svetu Mercatorja in to je bilo dogovorjeno na sestanku pri predsedniku Vlade. Mi smo ugotovili, da obstaja škoda, ugotovili smo, da so obšli vse notranje kontrole na Sodu in Kadu, da je nadzorni svet Kada, v katerem so nekateri pomembni slovenski, bodisi bivši politiki ali gospodarstveniki zadevo moral izpeljati tako rekoč isti popoldan. Danes, te dni beremo intervju gospe Andrijane Starina Kosem. Spomnim se, ko je prišla na komisijo in nam razlagala: ""Zaradi tega, ker mi ne verjamemo v Mercator, ker verjamemo, da sta Hofer in Lidl preveč posegla na slovenski trgovski trg, smo se odločili prodati Mercator."" Njena zadrega je bila že takrat zelo velika. In seveda cenim njeno odkritost, da je pripravljena in bi bila pripravljena spregovoriti na komisiji Državnega zbora, Preiskovalni komisiji Državnega zbora Republike Slovenije za ugotovitev politične odgovornosti nosilcev javnih funkcij v zvezi z domnevnim oškodovanjem državnega premoženja. Vendar je gospod predsednik te komisije na to sejo očitno ne bo povabil. Jasno je, da četudi koalicija trdi, še tako, da je bila ta prodaja dobra, da je zadrega velika. Zadrega je tako velika, da se je predsednik Vlade v predzadnjem letu svojega mandata odločil posuti se s pepelom. Poglejte, predsednik Vlade je povedal v svojem intervjuju: ""Prodaja Mercatorja je bila napaka."" Lepo vas prosim, ne nadaljujte zgodbe, da je bila to dobra zgodba. Ta prodaja je bila napaka in to priznava sam predsednik Vlade. Sam bi pričakoval, da bi Preiskovalna komisija za ugotovitev politične odgovornosti sedaj pozvala predsednika Vlade in da bi Vrhovno državno tožilstvo na podlagi istih metod, ki jih uporabljajo pri aferi ""Čista lopata"" ugotavljalo sum oškodovanja oziroma dodelitve darila v velikosti 233 milijonov evrov. Vi ne morete tri leta govoriti, da je vse v redu, potem za tri ure zapreti nekaj direktorjev in boste s tem začeli nek boj proti tajkunom. Predsednik Vlade je priznal, da je bila to napaka, gospa Andrijana Starina Kosem je povedala, da na ta način tajkuni nastajajo v tišini socialnih parol. Kaj je še poseben problem? Poseben problem je, da je predsednik Vlade, preko Andreja Vizjaka, ministra za gospodarstvo, trdil eno leto Evropski komisiji, da ni bilo sodelovanje. Poglejte, poročilo Računskega sodišča potrjuje, da je bilo sodelovanje. Predsednik Vlade, ki je danes predsedujoči Svetu Evropske unije, je preko Andreja Vizjaka in Urada za varstvo konkurence eno leto lagal Evropski komisiji. Evropska komisija je rekla približno tako: ""Na podlagi izjav, informacij"" in tako naprej, ""ki nam jih je posredovala slovenska stran, ni bilo sodelovanja."" Ampak, veste, v Evropski komisiji so resni tehnokrati. In če minister za gospodarstvo, Urad za varstvo konkurence to napiše, oni to vzamejo pač kot izjavo priče. Leto kasneje predsednik Vlade prizna, da je prodaja Mercatorja bila napaka. In na koncu o sklepih. Na komisiji smo predlagali kot opozicijski poslanci tri sklepe, ki jih potrjujemo in bomo o njih glasovali, in mi bomo glasovali proti predloženim amandmajem, zato ker iz ugotovitev Računskega sodišča izhaja, da je sum o oškodovanju državnega premoženja utemeljen. Ali je to zdaj milijon evrov, 50 milijonov evrov ali 233 milijonov evrov, je irelevantno. Pazite, če Vrhovno državno tožilstvo skupaj s policijo naredi akcijo za darilo v višini nekaj deset tisoč evrov, se sprašujem, ali imamo v Sloveniji dvojna merila. Sum oškodovanja državnega premoženja je bil utemeljen, zato bomo ta sklep potrdili. Drugi sklep je, da Sod ni iztržil najvišje kupnine in da zato Vlada mora ugotoviti odgovornost oseb in ukrepati. Ta sklep je na nek način skladen s parlamentarnim pravnim redom, vendar na žalost imamo Vlado, ki je s pomočjo koalicije v tem parlamentu oblikovala komisijo, preiskovalno komisijo za zaščito imena in ugleda Janeza Janše, ker se ne želi ukrepati proti odgovornim osebam. Ljudje, ki sedijo v nadzornem svetu, pa v skladu z ZGD materialno in odškodninsko odgovarjajo. Zato bi bilo najmanj, kar bi bilo potrebno, da bi za dejstvo, ker Sod ni iztržil najvišje kupnine, ker Kad ni iztržil najvišje kupnine, Vlada zamenjala nadzorni svet, zamenjala upravni odbor in seveda direktorja. Odprto ostaja, kdo bo odgovarjal za napako. No, sam ocenjujem, da bo za napako odgovarjala vladajoča koalicija. Na prihajajočih volitvah boste za to napako pač dobili svojo oceno. Kakšna bo ta ocena, je odvisno od tega, kaj slovenski državljani in državljanke znajo izluščiti iz današnje razprave. Vendar nedvomno jasno je, da je prišlo do oškodovanja, da zakon o javnih financah v svojih določbah ni bil spoštovan in da odgovornost za to nosi predsednik Vlade, ki je 12. avgusta 2005 imel famozni sestanek. In v Sloveniji so zaradi tega potrebne spremembe. Spremembe, v kateri se bo demokratična pravila spoštovalo tako, da bomo na transparenten način izvajali prodajo državnega finančnega premoženja in da se bo pri tem iskalo skozi javno iskanje ponudb več ponudnikov in v konkurenčni borbi, če bo potrebno prodajalo delnice, ne pa, da se je dalo, zaradi enega sestanka, zaradi poskusa berlusconizacije Slovenije veliko, 233 milijonov evrov veliko darilo posameznikom. Hvala lepa."
1,ParlaMint-SI_2015-03-13-SDZ7-Izredna-10.u96,OTHER,0.890625,2015-03-13,0.379733681678772,"Hvala lepa za besedo, predsednik. Spoštovani poslanke in poslanci, prav lep pozdrav! Po dobljenih informacijah ocenjujemo, da je Banka Slovenije delovala v okviru svojih pristojnosti in v skladu s pravnimi podlagami ter v luči priporočil Evropske centralne banke. Menimo, da je proces sanacije bank potekal strokovno, odgovorno in pregledno. Poslanska skupina SMC zaupa v delovanje Banke Slovenije. Skozi do zdaj podana pojasnila smo dobili odgovore na izpostavljene dileme in o njenem preteklem delovanju. V okviru vseh danih pojasnil podpiramo predmetni predlog priporočil. Še enkrat izpostavljamo, da v Poslanski skupini SMC obstaja polno zaupanje v delovanje Banke Slovenije. Zato bomo glasovali za. Hvala lepa."
1,ParlaMint-SI_2001-03-27-SDZ3-Redna-04.u2,OTHER,0.81201171875,2001-03-27,0.24198263883590698,"Hvala gospod predsednik. Spoštovane poslanke in poslanci. V kratki predstavitvi bi rad omenil samo nekatere bistvene stvari, ki jih vidim kot pomembne elemente vodenja dobre denarne politike v Republiki Sloveniji v naslednjem obdobju. Pod prvo točko bi rad povedal, da je delovanje centralne banke, Banke Slovenije v obdobju po osamosvojitvi omogočilo takšen razvoj na tem področju, ki v tem trenutku daje možnost, da se ta proces nadaljuje mirno in kvalitetno v približevanju Slovenije in v končni vključitvi Slovenije v Evropsko unijo. Kvalitetno je bila uvedena nacionalna valuta, vsi osnovni instrumenti in pa politike na tem področju in pa zadovoljivo je bil organiziran bančni sistem, ki je sedaj trden in omogoča nadaljnji razvoj, tako konkurenčen kot siceršnji ob vstopu Slovenije v Evropsko unijo. Prav tako je Banka Slovenije na svojem področju stkala velikomednarodnih zvez, kontaktov in članstvo, ki omogoča Republiki Sloveniji in tej instituciji, da njene interese v Evropi in širše v svetu zastopajo kvalitetno in enakopravno drugim državam članicam mednarodnih finančnih organizacij. Zato gre priznanje dosedanjemu vodstvu Banke Slovenije in guvernerju in pa svetu Banke Slovenije, ki je skupaj z guvernerjem to politiko in ta sistem razvijal. Sam vidim politiko centralne banke in pa njeno delovanje v nadaljevanju ne kot razliko od dosedanjega, ampak nadgradnjo tistega, kar zahtevajo nove okoliščine, v katerih se bo Slovenija znašla v naslednjih letih. Gre predvsem za vključitev Slovenije v Evropsko unijo, na eni strani, ki seveda ni pretežno samo ali izključno projekt Banke Slovenija ampak celotne Republike Slovenije, s parlamentom in vlado na čelu, pa tudi vključitev kasneje v enotni monetarni prostor, za katerega pa seveda Banka Slovenija prevzema glavne odgovornosti in naloge, da bi ta proces se lahko izpeljal učinkovito in v korist tako državljanov kot tudi gospodarstva Republike Slovenije. S tega stališča se mi zdijo najpomembnejši trije sklopi nalog oziroma obveznosti Banke Slovenije. Prvič, ustrezna dopolnitev in pa sprejem zakonodaje na tem področju, ki bo usklajen z zakonodajo evropske centralne banke. To pomeni sprejetje novega zakona o Banki Slovenije. Dosedanji zakon je sicer služil dobro v zadnjih desetih letih in omogočil Banki Slovenije njeno samostojno vlogo do drugih institucij v Republiki Sloveniji in neodvisno vodenje denarne politike. Tisto, kar bo zahtevala evropska centralna banka in pa vključitev v ta sistem, pa je popolna neodvisnost slovenske centralne banke od drugih vej oblasti v Republiki Sloveniji po statutu evropske centralne banke, izključna posvetitev cilju nizke inflacije oziromazniževanju inflacije kot osnovnemu cilju denarne politike, dokler bo to tolar, seveda tolarja, ko bo Slovenija postala polnopravna članica Evropske unije, pa v zoni evra za evro. V tem času bo morala Republika Slovenija doseči primerljivo stopnjo inflacije in obrestnih mer, ki bodo omogočale vključitev v sistem, ki sem ga omenil. Prehod na nižjo stopnjo inflacije od dosedanje, in to najmanj do tiste ravni, kot jo ta trenutek kažejo države Evropske unije oziroma države evropskega monetarnega sistema z najvišjo inflacijo, in ta se giblje med 3 in 4% pri najslabših, bi moral biti neposredni cilj tako centralne banke kot tudi vlade v naslednjih, največ treh letih, če želi Slovenija držati tisti korak z rokovnikom, ki si ga je postavila, da bi postala članica Evropske unije, polnopravna članica z ratificiranimi sporazumi v letu 2004. Če bodo vse stvari tekle normalno, da bi lahko postala članica evropske monetarne unije v roku približno dveh do treh let, kot to določajo predpisi Evropske unije. Da bi lahko bil ta zakon sprejet, mora državni zbor Republike Slovenije doseči soglasje o temeljnih izhodiščih te nove ureditve. Upam, da bo državni zbor to delo opravil v drugi polovici letošnjega leta, kot je bilo predvideno z rokovnikom in tudi predstavljeno Evropskiuniji pred časom. V tem zakonu boste predvsem določili, kaj so osnovni cilji in naloge centralne banke, ki se bodo spreminjali tako, kot sem omenil, da bo osnovni cilj postala inflacija, in na drugem mestu, ob tem osnovnem cilju, vzdržna gospodarska rast,vendar le za centralno banko kot podrejeni cilj zniževanju inflacije. Na drugi strani bo centralno banko lahko vodil svet, ki bo sestavljen samo iz profesionalnih strokovnjakov; Evropska unija ne dovoljuje članstva v svetu centralne banke osebam, ki niso profesionalno zaposlene v centralni banki ali pa so iz akademskih krogov in nimajo konfliktnih interesov s tistim področjem, ki ga v centralni banki kot člani sveta pokrivajo. Poleg tega bo zakon moral predvideti tudi proces prehoda na drugo valuto, to je na evro, in pa seveda tudi prenos določenih funkcij centralne banke na evropsko centralno banko, ki postaja potem tudi za slovensko centralno banko banka bank, tako kot velja za sedanjih dvanajst članic evropskega monetarnega prostora. Pomembno za centralno banko je - in tu mislim, da ni dileme - da mora centralna banka spoštovati tisti cilj, ki ga zakon predpisuje, kot sem rekel, predvsem zniževanje inflacije, na drugi strani pa neodvisna v uporabi instrumentov, da lahko ta cilj v praksi tudi doseže. Se pravi, centralna banka ne sme biti ovirana s kakršnimikoli predpisi v uporabi instrumentov za kontrolo denarja in pa deviznega tečaja. Druga pomembna zadeva, ki je v tem trenutku pomembna, je, kako bo centralna banka vodila denarno politiko. Da bi lahko centralna banka vodila politiko zniževanja inflacije kot prioritetnega cilja, bo morala uporabljati tiste instrumente, ki jih ima na razpolago, to sta predvsem kontrola denarja v obtoku in pa politika deviznega tečaja. V tem primeru seveda centralna banka lahko s kombinacijo teh ukrepov vpliva na znižanje inflacije, vendarle sama po sebi ne more tega cilja doseči neodvisno, brez sodelovanja oziroma ustrezne koordinacije na področju fiskalne politike, dohodkovne politike in cenovne politike v tistem delu,ki jo država še vedno nadzira. Pri tem je treba upoštevati tudi dejstvo, da se Slovenija kapitalsko in finančno odpira v skladu z napori za priključitev v Evropsko unijo in da bodo zaradi tega vplivi z zunanjega sveta na pogoje gospodarjenja v Sloveniji vedno bolj, bom rekel fleksibilni. Slovenija sama ne bo mogla velikokrat vplivati na dogodke, ki prihajajo iz tujine, tako kot se je zgodilo lansko leto s spremembami cen nafte. Tudi kapitalski prilivi in odlivi bodo postali bolj dinamični, glede na to, da so ovire za te odlive in prilive vedno manjše in bodo v kratkem tudi popolnoma odpravljene. Zaradi tega je seveda izrazito pomembno, da ima Banka Slovenije to možnost, fleksibilnost, da lahko s tečajem v času do polnopravnega članstva vpliva na zmanjšanje negativnih učinkov na tem področju na domače gospodarstvo. Notranjo omejitev sem pa že omenil, ki bi lahko vplivala na to, da se te sile ne bi mogle v polni meri izvesti. Gre za prehitro rast plač, premajhno stopnjo varčevanja in pa neusklajeno gibanje tistih cen, ki jih bo država do popolne sprostitve še kontrolirala. Na tej osnovi je seveda naloga guvernerja in pa sveta Banke Slovenije tudi v naprej, da poskuša najti tako kombinacijo ukrepov tečaja in pa količine denarja v obtoku, ki bodo omogočali, da bo ta inflacija v dveh do treh letih padla na raven največ med 3 in 4% letno. Ker bo Republika Slovenija vedno bližje Evropski uniji oziroma se bo v njo tudi vključila, se bodo naloge Banke Slovenije in njena pooblastila postopoma zmanjševala, ker se bo delpooblastil prenašal po zakonu in sistemu na Evropsko centralno banko. Tisto, kar bo Banki Sloveniji ostalo tudi v bodoče, ne glede na njeno polnopravno članstvo, bo njena kontrolna, nadzorna funkcija nad bančnim sistemom. V tem primeru mislim, da bo potrebno sedaj dobro delujočo nadzorno funkcijo Banke Slovenije nadgraditi, v naslednjih letih predvsem zaradi tega, ker bo z odpiranjem finančnega trga prišlo do bistveno večjih vplivov na poslovanje bank na slovenskem trgu, tako s strani tujih kot tudi domačih bank in bo zato kvalitetna supervizija oziroma nadzor poslovanja bank pomemben element stabilnosti finančnega sistema in pa tudi njegovega razvoja. Ustrezno opravljena privatizacija bank, ki so v državni lasti, ko bo do njih prišlo, mora upoštevati - in pri tem ima centralna banka to vlogo, da na to vpliva, mora upoštevati predvsem elemente stabilnosti in pa robustnosti bančnega sistema, ki bo sposoben reagirati in se odzvati na vedno ne pozitivne vplive, ki prihajajo iz zunanjega okolja. Banka Slovenije je pri svojem delu, po svojem zakonu in po statutu samostojna in neodvisna institucija, kar zavezuje tako člane sveta kot tudi guvernerja, da sledijo samo eni politiki, in to je politiki sveta centralne banke oziroma dokler se zakon o Banki Slovenije ne bospremenil, tudi tistim zahtevam oziroma nalogam, ki jih lahko v tem trenutku še določi državni zbor Republike Slovenije Banki Slovenije. Če lahko na koncu izrečem še eno misel. Če mi bo dano voditi to institucijo, potem bi rad z državnim zborom sodeloval na takšen način, da bo Banka Slovenije predstavila svojo politiko najmanj enkrat letno državnemu zboru, da se bo ob taki predstavitvi politike lahko tudi izvedla diskusija oziroma različna mnenja o tem, ali ta politika tudi za državni zbor in druge pomeni kvalitetno opravljanje njenih nalog in da bo seveda lahko se takrat centralna banka oziroma Banka Slovenije soočila tako s programom dela oziroma s tistimi načrti, ki jih vlada oblikuje v proračunu, ob tem, kar bo predstavila tudi Banka Slovenije. Težišče pri oblikovanju nekaterih politikih pa verjetno po mojem mnenju v naslednjih letih prehaja na centralno banko, predvsem mislim na določanje cilja stopnje inflacije, pri čemer bo seveda vlada, če bi želeli, da bodo te politike usklajene, morala takemu cilju s svojimi ukrepi tudi ustrezno slediti. Če temu ne bo sledila, potem pride lahko do konflikta interesov različnih institucij ekonomske politike. Banka Slovenije bo morala vztrajati pri svojih ciljih omejevanja količine denarja. Če druge politike temu ne bi sledile, bo prišlo do likvidnostnega primanjkljaja mnogih subjektov v gospodarstvu. Zato mislim, da je koordinacija dela centralne banke in pa tistih organov države oziroma vlade, ki skrbijo za osnovne ekonomske politike, nujna. Po svetu se je izkazalo, da boljša, kot je koordinacija, kar pa ne pomeni podrejanja, boljši so skupni rezultati ekonomske politike. Samo še opomba na mednarodne finančne okoliščine, ki spremljajo današnjo predstavitev in siceršnja gospodarska gibanja. Soočeni smo z nekaj kritičnimi gibanji v svetovnem gospodarstvu. Na eni strani je težko opredeliti, kakšna bodo gibanja v naslednjih mesecih in letu v Združenih državah Amerike kot najpomembnejšem gospodarskem subjektu v svetu. Trenutno bi težko našli večinsko mnenje o tem, alise razmere v Združenih državah gospodarsko gledano izboljšujejo ali poslabšujejo. Upati je, da je mnenje tistih, ki pravijo, da se bo začasna kriza v gospodarskih gibanjih končala v letošnjem letu, pravilnejša, ker bo sicer prišlo do resnejših vplivov, seveda prek stagnantnih gibanj v ameriškem gospodarstvu tudi v Evropi. Na drugi strani se je bati podaljšane recesije na Japonskem, ki s svojimi kontakti in gospodarskimi stiki s precejšnjim delom Azije, tako daljne kot tudi srednje, lahko privede do kriznih vplivov tudi na evropsko območje. Zato menim, da je pomembno, da so se tako ekonomska politika, predvsem pa na tem področju fiskalna in dohodkovna politika, tudi v Sloveniji tem razmeram sposobne prilagajati čim bolj fleksibilno in hitro. Za monetarno politiko pa mislim, da je v tem trenutku bistveno, kot sem že na začetku omenil, boj z inflacijo in na drugi strani preprečitev negativnih učinkov, ki bi jih lahko imela zelo različna nihanja v kapitalskih tokovih do Slovenije v naslednjem obdobju. Sam se zavezujem, da bom pač tem ciljem in načelom sledil, ne glede na to, ali bodo vedno v interesu tudi drugih vej ekonomske politike. Hvala lepa za vašo pozornost."
1,ParlaMint-SI_2007-03-09-SDZ4-Redna-25.u4,OTHER,0.80615234375,2007-03-09,0.06571640819311142,"Že v redu. Predsednik, kolegice, kolegi, predstavnica predlagatelja, gospa Magdalena Tovornik. Lep pozdrav vsem! V poslanskem klubu LDS smo prepričani, da je predlog predsednika primeren, logičen in dober, zato ga bomo podprli. Viceguverner Andrej Rant je strokovno nesporno primeren kandidat, saj je tudi sam v 15-ih letih delovanja v Banki Slovenije bistveno prispeval k njenemu razvoju. Andrej Rant je član evropskega ekonomsko-finančnega odbora Ecofin in kot namestnik viceguvernerja spremlja guvernerja ves čas tudi na sejah sveta centralne banke kot njegov namestnik. Zato mu koalicija ne more očitati, da ni strokovno podkovan kandidat. Andreju Rantu lahko prepišemo veliko zaslug tudi pri pripravljenosti Slovenije k uvedbi evra. Kot sopredsedujoči Koordinacijskega odbora za tehnične priprave za uvedbo evra je skupaj s sodelavci uspešno opravil vse potrebno za to, da je bila zamenjava valute opravljena brez posebnih težav, za kar so nam mnogi izrekli priznanje. Vendar, kot kaže, bomo pravzaprav še enkrat odločali o odnosu med Vlado in institucijami, ki bi morale biti v uspešni, demokratični - in v uspešnih demokratičnih državah so neodvisne, samostojne, strokovne in pokončne. Neodvisne, samostojne in pokončne zato, ker je to temeljni pogoj za učinkovito delovanje celotne družbe, gospodarstva in razvoja vsake deleže. V novih okoliščinah je pomen in vloga fiskalne politike bistveno večja in vloga Banke Slovenije spremenjena. Njena osnovna vloga je nadzor, njena osnovna vloga je analitika in to dela Banka Slovenije in to mora delati Banka Slovenije, če želimo uspešno ekonomsko politiko v Sloveniji. Imenovanje oziroma neimenovanje novega guvernerja v Sloveniji pozorno spremlja tudi Mednarodni denarni sklad. In kakšno bo sporočilo neimenovanja novega guvernerja? Sporočilo bo, da je Slovenija finančno nestabilna država, ker bo edina država v EU, ki bo zaradi institucionalne krize brez guvernerja in brez zakonitega predstavnika v Evropski centralni banki. Tudi v današnjem Dnevniku, prebrali smo ga verjetno že vsi, lahko beremo, da ima Slovenija v najnovejšem poročilu družbe Standard&Poor's, ki je ena od treh najbolj uglednih bonitetnih hiš na svetu, zapisano dobesedno takole, citiram: ""Nedavna odločitev parlamenta, da za guvernerja centralne banke očitno iz političnih razlogov ne potrdi Mitja Gasparija, ki je imel potrebno znanje in izkušnje za usmerjanje Slovenije v njenem prvem letu v območju evra, ne dviga zaupanja v politično okolje."" Takšna ocena Standard&Poor's pa bi pomembno vplivala, v bodočnosti seveda, na tuja vlaganja kot na stroške kapitala, ker je ocena pripravljena na osnovi temeljitih analiz. Ocena Standard&Poor's je zelo pomembna za ugled in javno mnenje v finančnem svetu, zato so dejanja te koalicije že vidno škodila ugledu Slovenije v finančnem svetu. Vendar ignoranca te vladne koalicije nima konca in se jasno kaže s tem, ko ni želela niti sprejeti na razgovor kandidata za guvernerja, to je žaljiv odnos do kandidata za guvernerja, do predsednika države in navsezadnje tudi do ostalih poslancev v Državnem zboru. Z izjavo poslanca SDS Bojana Ruglja na eni izmed sej Državnega zbora, ki je menil, da bi bilo najbolje, da bi Vlada kar sama imenovala guvernerja, se jasno kažejo nameni predsednika Vlade in koalicije. Očitno so v ozadju te vlade in te koalicije, koalicija voljnih, interesi, ki ne želijo neodvisne Banke Slovenije, ko vsiljujejo predsedniku države kandidata, ki je prilagodljiv interesom sedanje oblasti. In zakaj vladna koalicija ne želi neodvisne Banke Slovenije? Zakaj želi Vlada postaviti na mesto guvernerja Banke Slovenije osebo, ki bo lutka predsednika Vlade? Ker želi Vlada ukiniti neodvisen nadzor oziroma sama nadzirati slovenske finančne in bančne inštitucije z namenom netransparentne privatizacije predvsem slovenskega bančnega sistema, kar pa bi lahko preprečila le neodvisna Banka Slovenije. Centralna banka je zaenkrat neodvisna in pri opravljanju nalog po zakonu ni vezana, kot tudi člani njenih organov odločanja ne, na sklepe, stališča in navodila državnih ali katerihkoli organov, tudi na predsednika Vlade ne; niti se ne smejo nanje obračati po navodila ali usmeritve. Temeljni cilj Banke Slovenije je stabilnost, stabilnost cen, splošno makroekonomsko politiko pa, če ni s tem v nasprotju, podpira v skladu s cilji, določenimi v pogodbi o ustanovitvi EU, torej v Uradnem listu Republike Slovenije pod nazivom Mednarodne pogodbe številka 7/04. Pri tem si mora prizadevati za finančno stabilnost, upoštevajoč načela odprtega tržnega gospodarstva in proste konkurence. Predlagam, poslanke in poslanci, da dokažete, da se v Liberalni demokraciji motimo in da podprete predlog predsednika države za izvolitev guvernerja Banke Slovenije. S tem si bo Slovenija povrnila že tako omadeževan ugled v očeh medijev in institucij EU. Če tega ne boste podprli, potem boste tudi škodovali gospodarstvu Slovenije, saj boste še bolj odganjali tuje investitorje, kot jih na primer v primeru KBC v Novi ljubljanski banki. Za ohranitev zaupanja Slovenk in Slovencev, državljanov Republike Slovenije v finančne institucije predlagam, da podpremo neodvisnega kandidata. Poslanski klub LDS ga podpira in bo glasoval za izvolitev gospoda Ranta za guvernerja Banke Slovenije."
1,ParlaMint-SI_2017-06-19-SDZ7-Redna-31.u16,OTHER,-1.0,2017-06-19,0.07277120649814606,"Spoštovani gospod predsednik Vlade, naši davkoplačevalci in mi vsi skupaj smo bili že velikokrat oškodovani zaradi državnega lastništva v NLB. Niste želeli dodatno spet oškodovati davkoplačevalcev. Oškodovali ste jih že s tem, da ste se odločili, da ohrani država več kot 25 % državnega deleža in da ste se odločili, da prodajate banko po delih. Zakaj se niste odločili za strateškega kupca, ki bi naprej razvijal to banko? Menim, da ste jo prodajali s figo v žepu. In tudi zakaj se vi, gospod predsednik Vlade, ne pogovarjate z Evropsko komisijo, pač pa le ministrica za finance? Kaj pa imajo naši ljudje od takšne banke, če moramo nenehno pokrivati bančno luknjo in preračunano je vsak državljan za to banko že moral pokriti več kot 2 tisoč evrov. Torej več kot 2 tisoč evrov vsak državljan za tuje kredite. Sanacija nas je stala 2,7 milijarde. Potem prenos slabih terjatev na DUTB v vrednosti 2,3 milijarde. Torej 5 tisoč milijonov davkoplačevalskega denarja smo vtaknili v to banko. Žal jo vi prodajate v časovni stiski, vemo, da se rok izteče 31. decembra. Zaradi tega bo jesenski rok še slabši. Torej vi ste že s takim načinom prodaje oškodovali davkoplačevalce."
1,ParlaMint-SI_2017-12-11-SDZ7-Redna-36.u20,OTHER,-1.0,2017-12-11,0.11605667322874069,"Hvala. Zdaj ste izpostavili bistvo. S tem odlaganjem pada enostavno cena in ugled Slovenije. Če pogledamo kazalce, Slovenija ima nenormalno visoko gospodarsko rast, vi ste pa obenem v postopku, da imamo vršilca dolžnosti za Umar, ki to gospodarsko rast nekako predstavlja. S tem, kar se v Novi Ljubljanski banka dogaja, rekli ste, 300 milijonov škode bi naredili zaradi hrvaških varčevalcev. Pa mi povejte: Koliko stane ta svetovalec in ostali svetovalci? Koliko plačujemo zdaj? Moramo vedeti, da imamo trojko v banki, imamo predstavnika nizozemsko-švicarske družbe, ki zastopa Evropsko komisijo, imamo predstavnika Evropske centralne banke in zdaj še tega novega pooblaščenca. Koliko pa ti ljudje skupaj stanejo in koliko so stale pogodbe vseh teh svetovalcev, ki ste jih navajali, ki so vam svetovali, da banke ne prodamo? Jaz mislim, da bo to že blizu teh 300 milijonov. Vse to, kar se dogaja okrog Nove Ljubljanske banke, znižuje ceno: neresni pristopi, menjanje pristopov in vtis, ki ga Evropska komisija dobi o Sloveniji, koliko spoštujemo zaveze. Seveda je pa pomembno, kaj se na trgu dogaja. In pa to, kar vseskozi govorite, zvračate krivdo na prejšnje vlade, kako ste dobili zatečeno stanje, zdaj pa isto delate sami. Imamo pa zavezo v SDH, kako bomo prodali svoje strateške naložbe. Prosim, da odgovorite na ta vprašanja."
1,ParlaMint-SI_2012-10-23-SDZ6-Redna-07.u378,OTHER,-1.0,2012-10-23,0.16720440983772278,"Hvala lepa, predsednik. Stanje v državi je resno in kaotično. Gre za vprašanje kredibilnosti. Gospod minister Šušteršič leta 2009 govori o slabi banki, kot da je to nekaj najslabšega, kar dejansko danes trdimo mi, da je dejansko netransparentno in slabo za to državo in za bilančni sistem, predvsem pa za gospodarstvo. Na začetku tega mandata je gospod Šušteršič zagovotil, da ne bo šlo niti enega samega evra iz proračuna v krepitev stabilnosti bank. Sedaj pa govorimo o štirih in pol do štirih milijardah celo. No, glejte, kaj počnete! In konec koncev pred vrati je tudi referendum o tem vprašanju, o slabi banki in kako bo dejansko Vlada ustavila nadaljnje zniževanje kapitalske ustreznosti bank. Če se to zgodi, če zakon ne bo mogel biti uveljavljen zaradi referenduma, ki je napovedan, se pravi, da se mora ta vlada pripraviti, kako ravnati. Banke dejansko morajo odpraviti bančni krč, ne glede na zakon, ki je v sprejemanju in v proceduri, banke morajo reprogramirati kredite tistih gospodarskih družb, ki kažejo potencial. Danes to lahko naredijo, jutri je lahko že prepozno. Zato predlagam, da se o tem vprašanju opravi resna razprava in da se upoštevajo tako strokovnjaki z druge strani, ki jih seveda vi ne upoštevate in ne poslušate, pa to niso samo z opozicijske strani, ampak tudi iz držav, kjer so že probali to banko. To so tudi strokovnjaki na Irskem, ki jih ne upoštevate. Na koncu koncev ne upoštevate niti Evropske centralne banke, ki vam pravi, da to ni v redu, da morate z realnim denarjem dokapitalizirati banke. In navkljub slabi banki bo treba dokapitalizirati banke, namesto da bi dali infuzijo direktno v žilo gospodarstva. Ne, tega vi ne boste naredili. Vi greste po neki svoji poti in vedno ponavljam, prepozno boste ugotovili, da ste se motili."
2,ParlaMint-SI_2010-01-26-SDZ5-Redna-13.u93,SDS,0.91552734375,2010-01-26,0.18786470592021942,"Spoštovani podpredsednik, spoštovani minister, kolegice in kolegi! Triglavski narodni park spada med najstarejše evropske parke. Prvo zavarovanje sega že v leto 1924. Je tudi narodni park v Sloveniji in zato velja za simbol slovenstva. Njegovi cilji so varovanje narave in ohranjanje kulturne krajine, ohranitev izjemnih naravnih in kulturnih vrednot, varstvo avtohtonih, redkih in ogroženih rastlinskih in živalskih vrst, naravnih ekosistemov. Prav tako pa skrbi za ustrezen razvoj v parku v smeri trajnostnega razvoja tradicionalnih gospodarskih panog, predvsem kmetijstva, gozdarstva in turizma, ter izpolnjevanje ustreznih materialnih in drugih pogojev za življenje in delo tukajšnjega prebivalstva. Po drugi strani pa park zagotavlja doživljanje parka na različne načine. Usmerjene z informacijskimi središči, informacijskimi točkami, informacijskimi tablami, parkovnimi potmi, vodenimi izleti, biološkimi delavnicami in tako naprej. Zagotavlja tudi raziskovanje skozi delo na različnih področjih v okviru projektnih nalog. Vsi ti pridobljeni podatki in rezultati se uporabljajo za pripravo strokovnih podlag in usmeritev za nadaljnjo delo. Poleg tega opravlja park tudi vzgojno in izobraževalno delo, pripravo publikacij, načrtovano komuniciranje z javnostjo, oblikovanje in izvajanje različnih izobraževalnih programov in vse drugo. Park pa opravlja svoje poslanstvo tudi kot upravljavec. Strokovno in izvajalsko podpira odločitve o varovanju narave ter razvoju parka in odpira prostor za delo med različnimi interesnimi skupinami in dejavnostmi na zavarovanem območju. Primerno upravljanje omogoča uresničevanje ciljev parka in je zgled za upravljanje in primerno ravnanje na drugih zavarovanih območjih in tudi zunaj njih. Pomemben del naloge je tudi sodelovanje pri pripravi novega predloga zakona o Triglavskem narodnem parku oziroma sodelovanje v proceduri sprejemanja nove zakonodaje. Obstoječi zakon o Triglavskem narodnem parku, sprejet leta 1981, ne omogoča več kvalitetnega izvajanja vseh naštetih nalog, saj je v veliki meri v neskladju z ostalo zakonodajo, ki ureja različna področja. V neskladju je tudi z direktivami iz področja varovanja in razvoja v parkovnih območjih, ki niso vključena v obstoječi zakon. Vlada je v zakonodajni postopek posredovala Predlog zakona o Triglavskem narodnem parku. Besedilo novega zakona je primerno za obravnavo v Državnem zboru. V skladu z Zakonom o ohranjanju narave je Državni zbor kot ustanovitelj narodnega parka dolžan pred sprejemom akta o zavarovanju seznaniti javnost z vsebino novega zakona. Javna predstavitev se opravi z javno obravnavo in javno razgrnitvijo z ustrezno besedilno in kartografsko dokumentacijo. Javna predstavitev in razgrnitev se mora opraviti v lokalnih skupnostih, ki jih zakon obravnava. Verjamem, da bomo po opravljenem predhodnem postopku in pridobljenih pripombah in dopolnitvah lažje in bolj kvalitetno obravnavali predlagani zakon v proceduri v Državnem zboru. Želja vseh nas je, da dobimo kvaliteten in operativen zakon, usklajen z vsemi uporabniki. Zato bomo v Poslanski skupini Slovenske demokratske stranke predlog sklepa o javni predstavitvi zakona o Triglavskem narodnem parku podprli."
2,ParlaMint-SI_2008-06-20-SDZ4-Redna-40.u80,SDS,0.771484375,2008-06-20,0.9925118088722229,"Hvala lepa, gospod predsedujoči. Spoštovani zbor, spoštovani minister s sodelavcem! V Poslanski skupini Slovenske demokratske stranke se zavedamo pomembnosti reševanja problematike, ki zajema tako potrebe po električni energiji kot po zmanjšanju obremenitve okolja, zato podpiramo vse ukrepe Vlade in spremembe zakonodaje, ki prispevajo k reševanju te problematike. Predlog zakona o spremembah in dopolnitvah Energetskega zakona sledi ciljem Evropske unije in s tem tudi Slovenije, da se do leta 2020 zmanjša emisija toplogrednih plinov za 20%, da se poveča delež obnovljivih virov primarne energije na 20% ter da se poveča energetska učinkovitost za 20%. Evropska unija, vključno s Slovenijo, postaja vedno bolj energetsko odvisna. Razmere v energetiki se neprestano spreminjajo, zato se jim je treba prilagajati. V Resoluciji o Nacionalnem energetskem programu so opredeljeni dolgoročni razvojni cilji in usmeritve energetskih sistemov z vlaganjem v energetsko infrastrukturo ter v mehanizme za spodbujanje obnovljivih virov energije ter varčevanje z energijo. Zato smo v naši poslanski skupini prepričani, da na osnovi podatkov, ki so nam na voljo in kar tudi vsakodnevno občutimo, da takojšnje ukrepanje na tem področju ni samo stvar politične volje, ampak v prvi vrsti stvar nuje. Cilji so zahtevni in ne dovolijo praznega leporečja, temveč zahtevajo učinkovito ukrepanje. K realizaciji teh ciljev pa lahko pomembno prispeva proizvodnja električne energije in soproizvodnja elektrike in toplote, kar pa zahteva prave in učinkovite spremembe na področju investiranja v nove, okolju prijazne proizvodne zmogljivosti. Vsem tem usmeritvam sledi predlagana novela Energetskega zakona z dvema temeljnima ciljema: prvič, uskladitev Energetskega zakona z zavezami, ki jih je Slovenija dala Komisiji Evropske unije, in drugič, povečano investiranje v elektrarne na obnovljive vire in elektrarne s soproizvodnjo. Tema dvema ciljema pa sledijo tudi spremembe in dopolnitve zakona. Naj navedem najpomembnejše. Slovenska energetska regulativa se usklajuje s stališči Komisije Evropske unije glede sheme državne pomoči kvalificiranim proizvajalcem energije ter glede podpore proizvajalcem električne energije iz domačih energentov. V slovenski pravni red se prenašajo nekatere določbe direktive Evropskega parlamenta in sveta, ki se nanašajo na zahteve za okoljsko primerno zasnovo izdelkov, ki rabijo energijo, ter učinkovito rabo končne energije in energetskih storitev. Do podporo bodo tudi zaradi amortizacije objektov upravičene nove in novejše elektrarne in to v obliki zagotovljenega odkupa po vnaprej določeni ceni, ki pokriva lastne stroške proizvodnje ali pa kot obratovalno pomoč v obliki premije, višina, katere je odvisna od tržnih cen električne energije. Tudi podpori učinkovite rabe električne energije bodo dovoljene oblike državnih pomoči. Prihodki iz električne energije se bodo uporabljali samo za učinkovito rabo električne energije in ne za druge namene kot doslej. Finančni viri za podpore se bodo zagotavljali s pričakovanimi prispevki po priključkih, ki se bodo plačevali mesečno. Spremembe se nanašajo tudi na energijsko označevanje gospodinjskih aparatov in drugih proizvajalcev. Dodana je tudi pravna podlaga za sprejem operativnih ""pramov"" in akcijskih načrtov oskrbe z energijo in njene rabe, distributerjem in dobaviteljem pa se nalaga izvajanje programov za izboljšanje energetske učinkovitosti pri končnih odjemalcih. Novela zakona določa obveznost lastnika stavbe, da zagotovi izdelavo študije alternativnih sistemov za oskrbo z energijo, ureja redne preglede klimatskih naprav in nalaga obveznost izvajalcem obračuna stroškov za toploto na podlagi meritev porabe toplote posamezne stavbe. Inšpekciji za trg se daje pristojnost za nadzor nad energetskim označevanjem proizvodov in minimalno učinkovitostjo naprav. Daje se tudi pravna podlaga za določitev varovalnega pasu in za čas trajanja služnosti. Poslanska skupina Slovenske demokratske stranke bo podprla predlagano novelo Energetskega zakona, podprla pa bo tudi predlagane amandmaje, ki bodo izboljšali rešitve posameznih predlaganih zakonskih določb. Hvala lepa."
2,ParlaMint-SI_2006-05-29-SDZ4-Izredna-18.u18,SDS,0.69384765625,2006-05-29,0.9904660582542419,"Hvala za besedo, gospod predsednik. Spoštovani predstavniki vlade, kolegice in kolegi! Gre za temo, ki je bila v zadnjem mesecu trikrat tudi na dnevnem redu odbora za okolje in prostor državnega zbora, in sicer dvakrat na nujni seji in enkrat na redni. To pomeni, da so se člani odbora lahko dodobra seznanili s to tematiko. Plinski terminali so v luči trenutnih potreb po energentih izredno hvaležna tema in to za vse strani, tako za države, ki se želijo oskrbeti s čim bolj zanesljivimi dobavami virov energije, za investitorje, ki vidijo priložnost za plasma kapitala in tudi države izvoznice energije. Želel bi samo spomniti na zimski zaplet med Rusijo in Ukrajino, pri katerem je Evropska unija sodelovala kot neka kolateralna opazovalka. Na energetskem trgu ponudba enostavno ne more zadovoljiti povpraševanja, še posebej ko gre za dolgoročno oskrbo z energijo. In strokovnjaki zadnje čase že kar naravnost govorijo, da smo v času, ko bo potrebno izkoristiti vse vire, in to ne samo alternativne, ampak tudi klasične. In naftna in plinska polja, ki so do sedaj bila nezanimiva za investitorje zaradi relativno visokih stroškov izkoriščanja, so že postala predmet čisto normalne eksploatacije. Italija v tem konkretnem primeru je znana kot velika porabnica plina z izredno razvejano plinsko infrastrukturo, pa naj gre za zemeljski plin ali pa za tekoči naftni plin. Je navezana na tako imenovani ruski plinovod in ima izgrajen plinovod tudi iz Alžirije preko sredozemskega morja in Sicilije na ""škorenj"". Italija je znana tudi po tem, da okoljsko vprašanje nima ravno prioritetnega vpliva na ali pri investicijskih objektih. Verjetno je potrebno tudi v tej luči okoljsko-varstvenega primanjkljaja iskati vzroke za načrte za izgradnjo plinskih terminalov v severnem Jadranu. V Slovenski demokratski stranki delimo skrb za okolje, še posebej v posegih, ki imajo lahko čezmejne vplive, pri tem pa se zavedamo, da je pri reakcijah potrebno upoštevati pravila dobrososedskih odnosov in domet diplomatskega komuniciranja. Pregreta reagiranja niso vedno dobra in lahko naredijo tudi več škode kot pa koristi. Zato v SDS ne moremo soglašati s trditvami, da je vlada Republike Slovenije zamujala pri svojih odzivih in da bi morala ukrepati ostreje ali da je ukrepala preveč medlo. Že na 6. nujni seji odbora za okolje in prostor 18. aprila so vladni predstavniki predstavili dotedanje aktivnosti vlade napram italijanskim sogovornikom. Priznati je potrebno, da je bila v tistem obdobju Italija v primežu predvolilnih aktivnosti, vendar to ne more biti nikakršen izgovor. Odbor je v celoti podprl tedanje aktivnosti vlade, dal pa je jasen signal, da mora zahtevati od Republike Italije celovito dokumentacijo o obeh terminalih ob upoštevanju konvencije o čezmejnih vplivih. Pri svojih nadaljnjih korakih moramo upoštevati celovito problematiko severnega Jadrana. Gre za varnostni vidik ob dejstvu, da je v Trstu že vrsto let naftni terminal, ki preko naftovoda oskrbuje rafinerijo v nemškem Ingolstatu s kapaciteto nekaj milijonov ton. Že najmanjša nesreča bi lahko imela katastrofalne posledice. Poleg tega je na dnu severnega Jadrana nekaj tisoč ton živega srebra, po nekih resnih podatkih okrog 30 tisoč ton. To so dejstva, ki so več kot zaskrbljujoča in jih je nujno upoštevati ob možni predvideni investiciji, še posebej pri tako imenovanem ""offshore"" terminalu, to je tistem terminalu na morju. Posebej zanimivo pa je dogajanje v zvezi z odmevi na predvideno gradnjo na italijanski strani. Očitno je bila predvidena gradnja skrbno varovana skrivnost, kajti drugače si v SDS ne moremo in ne znamo razlagati dejstva, da so neposredno prizadete občine na italijanski strani bile o predvideni gradnji obveščene izredno pozno, in sicer za tako imenovani morski ""offshore"" terminal šele 5. aprila 2006 in za zemeljski terminal žal šele 21. aprila 2006. Takšno mnenje velja ne glede na to, da imajo na italijanski strani drugačno hierarhijo postopkov gradnje od naše, in jo mi mogoče marsikdaj ne razumemo. Pri tem pa obstaja dejstvo, da je že 11. marca, to se pravi več kot mesec dni prej, preden so italijanske občine sploh izvedele, minister za okolje in prostor pisal italijanskemu ministru o tej problematiki, pa 5. aprila ponovno, 18. marca pa minister za okolje in prostor predlaga italijanskemu kolegu sklenitev posebnega medvladnega protokola, ki bi opredelil način modaliteto in časovnega aspekta skupne strateške presoje vplivov predlaganih in morebitnih, tudi mogočih projektov v severnem Jadranu in se zavzel za regionalni pristop, ki ga priporoča in spodbuja tudi evropska komisija. 28. marca pa se je zunanji minister spet veliko prej, preden so bili v italijanskih občinah obveščeni o tem, sestal z guvernerjem Furlanije-Julijske krajine, gospodom Illyjem. Kot je poročal tržaški Il Piccolo, je bilo kar nekaj negativnih odmevov na italijanskih strani. Poleg tega pa naj bi Illy miril slovensko stran. Kaj to pomeni, to vedo udeleženci sami? Prav gotovo pa je naš zunanji minister zastopal stališča Republike Slovenije, kajti drugače ne bi mogli biti nezadovoljni na drugi strani. Vse to in druge aktivnosti so se dogajale prej, preden so bile o gradnji sploh seznanjene italijanske občine. Torej vlada je izvajala postopke prej, preden so neposredno prizadeti sploh izvedeli, kaj jih čaka. Sklepe, ki jih je sprejel odbor za okolje in prostor, bomo v SDS podprli, ker menimo, da so lahko podpora našim vladnih predstavnikom pri pogajanjih z Republiko Italijo. S tega stališča je lahko tudi takšna seja pozitivna. Ne moremo pa soglašati z navedbami, da so odzivi bili pozni, medli ali pa mlačni. Hvala lepa."
2,ParlaMint-SI_2019-07-09-SDZ8-Redna-10.u302,SDS,-0.919921875,2019-07-09,0.07673516869544983,"Hvala. Se pravi, če sem prav razumel, bo od zdaj naprej samo en postopek, bo skrajšan, bo samo en organ odločal o odločbi za izreden odstrel. Ker to, da se trije organi v tej državi ukvarjajo s tem, ali bomo ustrelili enega volka na hitro ali ga ne bomo, to ni smiselno. To je neumno. Ne more najprej Zavod za gozdove, potem še Zavo [[…]]Kaj ima tukaj Zavod za varstvo narave? Kaj se imajo oni za ukvarjati z nekim volkom? [[oglašanje iz dvorane]] Pa ni važno. Dajte tam spremeniti. Ministrici smo že zadnjič rekli glede te habitatne direktive, pa se nič ne naredi na tem. Trije organi se ukvarjajo s tem samo zato, da imamo tam zaposlene neke birokrate, ki vlečejo denar iz državnega proračuna in otežujejo normalno življenje na podeželju. Če imam prave informacije, ali drži, da je interes tukaj izrazilo društvo Dinarikum iz Ljubljane? Zdaj mi pa vi povejte, kaj se ima eno društvo iz Ljubljane tukaj za vmešavati, ali bomo uplenili enega volka v Poljanski dolini ali ga ne bomo. Nimajo se kaj vmešavati, ker ne živijo oni gor, ampak mi živimo gor. In prosim, dajte spremeniti zakon, da se bo to uredilo. Če bo prišel volk v Ljubljano, naj se oni z njim tukaj ukvarjajo, pa naj nasprotujejo odstrelu v Ljubljani. Podeželje pa naj pustijo pri miru oziroma če bi bilo kakšno naravovarstveno društvo na tistem koncu, naj se oni pritožijo. Ne more se pa nekdo, recimo, kaj jaz vem, zdaj bi bilo tam eno društvo na Primorskem in bi se pritožilo za Goričko, če bi bil nek izreden odstrel. Ne gre na ta način. Zanima me, gospod minister: Kaj boste naredili, da ne bo potrebno trem organom odločati za to? Kdaj bomo prišli tako daleč, da bo tudi za volka ustna odločba za izredni odstrel? Kaj boste naredili, da ne bodo te naravovarstvene organizacije diktirale, kako bomo živeli mi na podeželju?"
2,ParlaMint-SI_2018-01-22-SDZ7-Redna-37.u126,SDS,-0.92333984375,2018-01-22,1.0,"Hvala ministrici za odgovor. Mislim, da je nekatere stvari lepo povzela, ampak še vedno se nismo dotaknili bistva. Jaz sem ravno opozoril na to, da na papirju vse velja v tem sistemu. Sami ste povedali, da je izdanih več kot tisoč nekih dovoljenj, ampak težave se nam dogajajo ravno v teh mejnih primerih, ko objekt ni zavezan monitoringu, ni zavezan po direktivi SEVESO; dobil je sicer okoljevarstveno dovoljenje, ki ni bilo po tistem rigoroznem postopku; gre pa za obrate, ki imajo zelo nevarne snovi v primeru odlaganja ali nekega predelovanja. So pa vedno pod to mejo monitoringa, ki se dotika večjih industrijskih objektov, ki imajo te stvari urejene. Če boste pogledali v zadnjem obdobju v Sloveniji, na teh objektih, ki imajo predpisan monitoring, ki imajo v bistvu vse pogoje iz direktive SEVESO izpolnjene, nismo imeli nekih izrednih dogodkov. Zato sem jaz opozoril, ali ste mogoče preverili, ali je naša zakonodaja, predvsem na teh mejnih zadevah, res ustrezna. Kajti v letu 2017 se je dogajalo preveč takih neljubih dogodkov, ki jih vi sicer na papirju imate rešene; v praksi pa povzročajo težave. Druga težava, ki se pojavlja pri tem, je, ali so inšpekcijske službe v takih primerih ustrezno odreagirale oziroma ali je ta nadzor dovolj uspešen. Kajti ko se nekdo izogne nekim pogojem, ki jih predpisuje neka direktiva, je v bistvu v nekem boljšem položaju tudi vizavi nekega drugega industrijskega objekta, ki je bil zaradi svojih gabaritov, števila zaposlenih in količine nekih snovi zavezan nekemu poročanju. Tukaj imamo mi po mojem mnenju težavo in zato tudi to vprašanje."
2,ParlaMint-SI_2016-03-03-SDZ7-Redna-16.u100,SDS,-0.9853515625,2016-03-03,0.1478988081216812,"Hvala lepa. Še nekaj razmišljanj glede na samo razpravo. Poglejte, kako te stvari izgledajo v praksi pri nas v Sloveniji. Umeščanje prve vetrnice na Golem rebru, ki je trajalo 12 let, se vprašajmo, ali je to okoljska škoda ali je to gospodarska škoda. Zame je to gospodarska škoda. In takšnih primerov je še kar nekaj. Nadalje, ta bojazen, kako mi znižujemo standarde in tako naprej. Ni res, v Sloveniji smo po vseh merilih z mejnimi vrednostmi nad evropskim povprečjem. Poglejte, Slovenija ima največjo površino zavarovanih površin Nature 2000. Največ v celi Evropi. Tudi ta zakon, ki daje možnost manj strogih mejnih vrednosti in ukrepov okoljevarstvenih dovoljenj, se pravi, to možnost daje evropska direktiva, smo mi v zakonu [[…]]Dobro ga razumem, vlada lahko določi pravila, ki so lahko nižja ali višja. Ampak v zaključku tega člena smo napisali, ""zahtevane vrednosti v teh podrobnejših pravilih pa so lahko določene tudi strožje, kot določajo zaključki sistema BAT"". Smo že nakazali jasno v tem členu, da v Sloveniji se bomo pa verjetno odločili, da bomo tu postavili strožjo mejo. Skratka, te bojazni, če pogledamo v praksi, v tej Sloveniji ni, ker smo povsod strožje nad nekim evropskim povprečjem. Potem je bila izpostavljena tudi dilema s strani gospe Poropat, češ, investitorji bodo objekte zgradili brez okoljevarstvenega dovoljenja, potem pa bodo izsiljevali pridobitev okoljevarstvenega dovoljenja. Ja, to se je dogajalo 30 let nazaj po tem sistemu. Danes pa tako naivnega investitorja, da bo šel po taki poti pridobivati okoljevarstveno dovoljenje, takšnega pa danes sigurno ne boste več našli, ker vsak bo zelo dobro premislil, kam bo investiral in vložil svoj evro. Posebej, če to vlaga v Sloveniji. Precej z lahkoto se bo odločil, če bo vlagal v kateri izmed sosednjih držav. Zakaj? Zato ker so merila, pravila v Sloveniji precej strožja. V tak riziko se v Sloveniji sigurno noben investitor ne bo podal, tako da ta bojazen tu dejansko tudi odpade. Je praktično ni. Hvala."
2,ParlaMint-SI_2011-03-02-SDZ5-Redna-25.u234,SD,0.6806640625,2011-03-02,0.2085445672273636,"Hvala za besedo in lep pozdrav tudi v imenu Poslanske skupine Socialnih demokratov. V poslanski skupini cilj zakona, ki naj prodajalce in kupce spodbuja k večkratni uporabi nakupovalnih vrečk, podpiramo in je to zelo dobra usmeritev. Podpiramo tudi upoštevanje že uveljavljenega načela v Sloveniji ""onesnaževalec naj plača"". Predlagatelji pa opredeljujejo v tem zakonu kot onesnaževalca trgovca, ki ponuja vrečke kupcem. Zakon pa predvideva tudi nov posebni okoljski prispevek, zbrana sredstva pa naj bi se preko postopkov dodeljevala državljankam in državljanom v njihovo uporabo, seveda pa, ko pogledamo v vsebini zakona, za kaj naj bi uporabljali ta sredstva, ugotovimo, da naj bi šlo za nove naložbe v rabo obnovljivih virov energije in večje učinkovitosti stanovanjskih in večstanovanjskih stavb in za kreditiranje okoljskih naložb občanov. Tudi ta rešitev nam je sicer izjemno draga, vendar je v nasprotju z evropskim in tudi našim pravnim redom. In tukaj se tudi začenjajo težave pri vsebini tega zakona. Ta sredstva bi lahko uporabljali za zmanjševanje odpadkov, za predelavo odpadkov, skratka za programe varstva okolja. Poleg tega je tudi sama višina okoljske dajatve ocenjena na 0,5 evra za plastične vrečke, 0,4 evra za biorazgradljive in 0,2 evra za tekstilne vrečke. Torej vključujejo v program obdavčitve tudi vrečke, ki so razgradljive, kar odstopa od načel direktive in tudi naših prizadevanj za zmanjševanje odpadkov. Upoštevati pa tudi moramo, da so trgovci v ceno vrečke že vključili prispevek za razgradnjo vrečke, ki ga plača proizvajalec. Ta strošek so trgovci prenesli v ceno, zato opozarjamo na dvojnost obdavčitve in pomanjkanje kriterijev za določitev višine nove okoljske dajatve. Na prvi pogled je sicer pol evra majhen strošek, toda velikokrat se zgodi, ko prištejemo vse stroške k tej vrečki in samo ceno vrečke, da je mogoče vrečka več vredna kot pa vsebina, ki jo kupiš zato, da rešiš neke svoje probleme. Poleg tega se moramo zavedati, da v Sloveniji že plačujemo okoljske dajatve za odlaganje odpadkov. Srečujemo se tudi s pritiski upravljavcev in izvajalcev javnih služb na tem področju za zviševanje cen tako za odvoz kot tudi za odlaganje in predelavo odpadkov. Torej gre za izjemno kompleksen sistem obvladovanja odpadkov, zato je treba tudi to upoštevati pri razumevanju tega zakona in pripravi rešitev, ki bi mogoče bile še sprejemljive v nadaljevanju postopka v sami vsebini zakona. Zato smo tudi izjemno zadovoljni, da Vlada pripravlja uredbo, ki želi ravno tako rešiti problem obvladovanja odpadne embalaže in tudi teh nakupovalnih vrečk. Če pogledamo v časovni postopek oziroma čas, ki je potreben za to, da sprejmemo en zakon ali uredbo, menimo, da bi bilo možno z uredbo hitreje rešiti ta problem, predvsem pa se izogniti številnim zapletom, ki bi mogoče nastali pozneje zaradi dvojne obdavčitve in zaradi nekaterih nesistemskih rešitev pri namenjanju sredstev, ki se naj bi zbirala v ta namen. Tako menimo, da bi za nadaljevanje obravnave in sprejetje tega zakona bilo besedilo treba temeljito proučiti in predvsem izčistiti. Menimo, da bi v tem obdobju zagotovo Vlada tudi že pripravila ustrezne uredbe. Tako bomo tudi v nadaljevanju razprave poskusili prisluhniti vsem možnim rešitvam, ki bi pripeljale do tega, da se resnično uporablja manj vrečk v Sloveniji in se s tem zmanjšuje onesnaževanje okolja. Za nas bo sprejemljivejši tisti ukrep, ki ga bo možno hitreje dejansko tudi izvesti. Hvala."
2,ParlaMint-SI_2009-12-17-SDZ5-Redna-12.u210,SD,0.640625,2009-12-17,0.005905124358832836,"Hvala lepa za besedo, gospod podpredsednik. Lepo pozdravljeni, kolegi in kolegice! Poslanska skupina Socialnih demokratov bo Predlog resolucije za Jadran, ki jo je v Državni zbor vložila skupina poslancev s prvopodpisanim Luko Jurijem podprla. Resolucija o strategiji za Jadran predstavlja primerno podlago za pripravo, nastanek in sprejetje strategije za Jadran, saj je logična posledica nekaterih določil nove direktive o morski strategiji, ki je bila sprejeta decembra 2007 in objavljena leta 2008. Ta direktiva nalaga vsem državam članicam, da pripravijo morske strategije za svoja morja, podpira pa tudi možnost, da se pripravijo tudi regionalne strategije. Podobna strategija je bila že pripravljena za Baltsko morje, Slovenija je na srečanju mešane komisije za Jadran ob koncu slovenskega predsedovanja pripravo take strategije že najavila, saj je potreba po zavarovanju morja močno prisotna, ker je zahteva po evidentiranju vseh problemov, ki jih je dobro skupno urediti in urejati s sosedskimi državami, prisotna najprej z državami članicami, potem pa z vsemi ostalimi državami, ki mejijo na Jadransko morje. V Poslanski skupini Socialnih demokratov menimo, da je treba pripraviti in se dogovoriti o vseh potrebnih ukrepih za zaščito in varovanje Jadranskega morja. Pričajoča resolucija se pa zavzema za ohranjanje okolja na omenjenem območju, saj le to lahko prispeva k trajnostnemu razvoju, izboljšanju kakovosti življenja in zdravja prebivalstva, na eni, ter na ohranjanju priložnosti za razvoj gospodarstva, na drugi strani, ker so mišljene le tiste gospodarske panoge, ki so okolju in ljudem prijazne, med katere sodita tudi turizem in ribolov. Dokument predvideva močno okoljsko komponento. Poslanska skupina Socialnih demokratov meni, da je zlasti pomembno, da se za zagotavljanje zgoraj omenjenih zahtev resolucija sklicuje na spoštovanje sredozemske strategije trajnostnega razvoja in na sklepe zasedanja mešane slovensko hrvaško italijanske komisije za varstvo voda Jadranskega morja in obalnih območij. Kot temelj strategije za Jadran pa še posebej omenjamo okvirno direktivo o pomorski strategiji EU 2008, 56ES, skupne izjave vseh jadranskih držav o varstvu Jadranskega morja in mešano slovensko-italijanske in hrvaške komisije za varstvo voda Jadranskega morja in obalnih območij ter onesnaževanju ter protokolom o celovitem upravljanju obalnih območjih v Sredozemlju. Svoj visoki domet strategija poudarja s predvidevanjem nastanka evropske pomorske strategije za Jadran, ki ima podobno nastavljeno visoke okoljske standarde. Jasno je, da strategija daje močnejše poudarke severnemu Jadranu in med ostalim ima ambicije, da Vladi prelaga, da območje še ustrezneje in bolj zahtevno zavaruje in to varovanje vnese v nastajajočo strategijo. Najmočnejši del resolucije je sedmi odstavek, katerega namen je preučitev umestitve plinskih terminalov za utekočinjeni zemeljski plin ob slovenskih teritorialnih vodah, na širšem območju Tržaškega zaliva, kar pa je premočna formulacija za akt take vsebine. Poslanska skupina od Vlade pričakuje, da bo skladno z veljavnimi mednarodnimi predpisi, konvencijami ter dokumenti jasno in nedvoumno predstavljala in zastopala interese zaščite okolja in prebivalcev na območju severnega Jadrana in vse to vključila v oblikovanje strategije za Jadran. Hvala lepa."
2,ParlaMint-SI_2006-02-01-SDZ4-Redna-13.u134,SD,0.591796875,2006-02-01,0.6136080026626587,"Hvala predsedujoči še enkrat za besedo. Socialni demokrati predlog zakona o spremembah in dopolnitvah zakona o varstvu okolja podpiramo, saj se zavedamo, da gre za prenos ene pomembnih direktiv. Ta direktiva na evropski ravni prinaša enega od ekonomskih instrumentov obvladovanja podnebnih sprememb, ki jih je mednarodna skupnost sprejela z uveljavitvijo okvirne Konvencije Organizacije Združenih narodov o podnebnih spremembah in na njegovi podlagi sprejetega Kjotskega protokola. Torej, gre za zelo zahteven proces, ki pa po svoji vsebino očitno vključuje tudi trgovanje s pravicami do emisij toplogrednih plinov. O tem predlogu bo država določila v državnem načrtu razdelitev emisijskih kuponov, del izvajanja direktive pa bo vlada prihranila za sebe, če lahko temu tako rečemo in bo izvrševala določitev kriterijev za odobritev skupnih projektov in skupnih naložb pač v skladu s kriteriji, ki jih bo določila s svojimi internimi akti oziroma akti, ki so v njeni pristojnost, tako da upamo, da bo tudi ta rešitev, ki ne bo deležna razprav v državnem zboru, ustrezna za dosego ciljev, ki so v tej direktivi seveda zapisane. Drugo poglavje oziroma druga tema, ki je obravnavana v tem predlogu zakona o varstvu okolja, se nanaša na celovito presojo vplivov na okolje. Gre predvsem za celovito presojo vplivov na okolje v postopku priprave plana, programa načrta ali drugega splošnega akta in njegovih sprememb. Celovita presoja vplivov se izvede za plan, ki ga na podlagi zakona sprejme pristojni organ države ali občine, tako za področje urejanja prostora, upravljanja voda, gospodarjenja z gozdovi, ribištva, rudarstva, energetike, industrije prometa, ravnanje z odpadki. Gre pa v Sloveniji tudi za območja, ki imajo že zakonsko predpisano, da v vsakem primeru morajo izdelati celovito presojo vplivov na okolje, to pa so tista območja, ki so vključena v Naturo 2000. Torej, nekje od 35% površine Slovenije je vključeno v Naturo 2000 in za tiste občine, ki imajo to območje, je ta presoja vpliva na okolje nujna. Dosedanje zakonske rešitve niso občinam zagotavljale dodatnih sredstev za celovito presojo vplivov na okolje, čeprav je država to nalogo na teh območjih Nature 2000 naložila občinam, da jo morajo izdelati. Rešitve, ki so v tem zakonu bile prvotno predvidene, so bile usmerjene v to smer, da se del teh stroškov sicer prizna, in sicer gre po prvotnem predlogu predlagatelja za stroške revizije takšne celovite presoje vplivov na okolje. Na odboru smo vendarle dosegli spremembo, tako da se s strani državnega proračuna financira tudi okoljsko poročilo, ki je podlaga za izdelavo celovite presoje vplivov za okolje, vendar še vedno v naši poslanski skupini menimo, da ta ukrep ni zadosten in da, če je država nekaj naložila lokalnim skupnostim preko Nature 2000, potem seveda je potrebno te stroške v celoti tudi prevzeti. Zato smo tudi vložili še dodaten amandma, ki govori o tem, da država prevzame tudi stroške celovite presoje vplive na okolje na območjih Nature 2000. Sicer pa pozdravljamo rešitev, da so občine po tem zakonu upravičene do dela plačila koncesije, ki pripada državi za izkoriščanje naravnih bogastev. Problem pri tem vidimo samo v tem, ker ni določenih kriterijev, v kakšni višini naj bi ta del plačila pripadal občini in ker je Natura 2000 zagotovo ena od tistih območjih, ki je eno najzahtevnejših, predlagamo v našem amandmaju, da tem občinam pripada najmanj 70% tega plačila. Kajti v smernicah pri Naturi 2000 zasledimo zelo hude omejitve, ki govorijo o tem, da se gradnja prometnic omejuje, da se nizki preleti plovil izvršujejo izven ekološkega območja, da krčitev gozdov ni dopustna, da gozdnih površin ni mogoče koristiti v času, bom rekel, gnezdenja ptic in podobno. Skratka, zelo veliki stroški nastajajo in želimo, da se ti tudi upravičeno namenjajo v ta območja v večji višini."
2,ParlaMint-SI_2008-06-27-SDZ4-Redna-40.u20,SD,-0.9423828125,2008-06-27,0.5016530752182007,"Hvala za besedo in lep pozdrav tudi v imenu Poslanske skupine Socialnih demokratov. Za razliko od drugih poslanskih skupin Socialni demokrati ugotavljamo, da je zakon o spremembah in dopolnitvah Zakona o varstvu okolja odraz slabega dela Ministrstva za okolje in Vlade na področju varovanja okolja. To se odraža skozi dejstva, da zamujamo pri uvedbi direktive zaradi odgovornosti v zvezi s preprečevanjem in sanacijo okoljske škode, zato nam s strani Evropske komisije grozi tožba. Tudi neustrezno upoštevanje odločbe Ustavnega sodišča je rešitev na katero želimo posebej opozoriti, kajti gre za neustrezno urejanje sodelovanja javnosti na področju varstva okolja. Vendar, Vlada se želi očitno tudi temu sodelovanju z neustrezno rešitvijo še naprej izogibati. Tudi nedoseganje Kjotskega protokola pomeni, da moramo v proračunu Republike Slovenije zagotoviti 20 milijonov evrov za nakup emisijskih kuponov, s čimer si pravzaprav kupujemo dovoljenje za nadaljnje onesnaževanje. To so nekateri najosnovnejši in najpomembnejši poudarki zakona o katerem govorimo. Še posebej pa bi rad še enkrat izpostavil vprašanje odločbe Ustavnega sodišča in po našem mnenju tako s strani pravno-tehničnega vidika neprimerno rešitev, ki si jo je izbrala Vlada za upoštevanje odločbe Ustavnega sodišča. Namreč, Ustavno sodišče je ugotovilo, da je v nasprotju z Ustavo Zakon o ohranjanju narave. Mi pa danes spreminjamo Zakon o varstvu okolja, ki naj bi bil krovni zakon na tem področju in potem naj bi za vse skupaj veljalo, tudi za vse ostale zakone, tako za Zakon o ohranjanju narave tako za Zakon o vodah, gozdovih in tako naprej, žal temu ni tako, naš pravni red pozna drugačne rešitve in želimo na to še posebej opozoriti. Tudi iz odločbe Ustavnega sodišča izhaja, da mora zakonodajalec upoštevajoč določbe 8. člena Aarhuške konvencije v zakonu, s katerim organu izvršilne veje oblasti daje pooblastilo za izdajo podzakonskih aktov, ki urejajo področje varstva okolja, določiti tudi procesna pravila za učinkovito vključitev javnosti v pripravo teh predpisov. Torej gre tudi za mednarodni akt, ki nalaga Sloveniji, da ustrezno vključi javnost v postopek, ko razglašamo posamezna območja za območja v katerih želimo ohranjati biotsko raznovrstnost ali različne živalske vrste. V Sloveniji, naj ponazorim, potekajo ti postopki resnično povsem v nasprotju s tem mednarodnim in našim pravnim redom. Kdo v parlamentu ali katere od občin v Sloveniji so seznanjene, da je Vlada Republike Slovenije povečala območje Nature 2000 iz 33% slovenskega ozemlja na 36%? Prav nihče od javnosti, ki načrtuje posege v prostor, lokalne skupnosti so pa osnovne pri načrtovanju oblikovanja rabe prostora, niso bile vključene v ta postopek in Vlada jih o tem ni obveščala. To kaže na dejstvo kakšen pristop ima Vlada v stiku z in upoštevanju interesa javnosti pri njihovih razvojnih potrebah. Še bolj boleče je to, ker se to dogaja na območjih, ki potrebujejo jutri pomemben dostop oziroma učinkovit dostop do infrastrukture in s tem si lahko ta območja zagotovijo tudi nadaljnji razvoj, vendar Vlada hkrati, ko umešča trase v prostor za izgradnjo cest, na istem območju razglasi potem Naturo 2000, kar pomeni, da zavestno onemogoča razvoj posameznih območij v Republiki Sloveniji. Ob takšnih rešitvah, ki jih tudi Zakon o varstvu okolja ne odpravlja, kajti morali bi se danes pogovarjati o odločbi Ustavnega sodišča o Zakonu o ohranjanju narave. Tako slabo pripravljenega zakona ni mogoče podpreti. Hvala."
2,ParlaMint-SI_2021-07-09-SDZ8-Redna-24.u66,SD,-0.97509765625,2021-07-09,0.22884084284305573,"Hvala lepa, podpredsednik, za besedo. Spoštovane kolegice, spoštovani kolegi! Če smo še pred desetletji razmišljali in pretežno uporabljali zgolj vračljivo embalažo, je to danes povsem nekaj drugega. Takrat, pred desetletji, je v bistvu bilo povsem normalno, da smo šli s steklenico po mleko v trgovino, smo menjali, to danes absolutno ni več tako. Zato se pojavlja na trgu embalaža, ki obremenjuje naše okolje. To me res pošteno skrbi. Zakaj? Še posebej zato, ker v bistvu ta nerazgradljiva embalaža leži vsepovsod v naših gozdovih in tako te, kot je kolegica pred mano povedala, žalosti dejstvo, ko vidiš, kaj se dogaja v naravi, v okolju ob sprehodu, ko ležijo pločevinke po tleh v naravnem okolju, to se nikoli ne bo razgradilo. Nadalje nerazgradljive vrečke, rokavice in še bi lahko naštevali. Dejansko imamo akcijo enkrat na leto, ko se nekako civilna družba in mi vsi skupaj ozavestimo o tem na dan Zemlje in gremo pobirat vso to odpadno embalažo, ki se nabira v našem okolju. Zberejo se kupi in kupi embalaže, ampak to se pobere, potem pa se ponovno začne onesnaževanje in to je spet en začaran krog. In če je še bilo nekako pred leti pričakovati, da se bomo te embalaže nekako rešili ali pa jo nadomestili spet s povratno embalažo, je v času koronakrize to še bolj eskaliralo. Te embalaže je bilo vsepovsod ogromno, kajti ponudniki gostinskih storitev so dajali hrano v to nevračljivo embalažo, ki smo jo potrošniki prevzemali in so ponovno doma nastajali kupi in kupi odpadkov. V blokovskih naseljih so ti rumeni kesoni bruhali te embalaže. Seveda so se trudili tisti, ki za to poskrbijo, da so to odvažali, ampak tudi to se odvaža na neko določeno deponijo in tudi tam se to kar tako ne razgradi. Tako se mi zdi izjemno izjemno pomembno, da naredimo en korak naprej. In ta zakon, katerega sopodpisniki smo, je en korak v pravo smer. Zakaj? Se bom dotaknila tudi tega. V mnenju Vlade lepo piše, da zamujamo z direktivo. Tega smo sicer že navajeni, ampak ta teden poslušamo take izjave s strani predstavnikov Vlade. Dogaja se, da Vlada običajno prinaša prenos direktiv absolutno prepozno, takrat, ko nam že grozijo kazni. Po tem, ko smo že tako daleč, da že grozijo kazni, enostavno niti mi poslanci nismo več toliko pozorni, kajti zavedamo se, da nam grozijo kazni, in v bistvu kaj drugega ne moreš, kot potrditi prenos direktive v zakonodajo, in dogajajo se napake. In ključen zakon, ki smo ga v tem tednu tudi sprejemali, je bil Zakon o revidiranju, ki ga je bilo potrebno popravljati zaradi tega, ker se je takrat, ko se je hitelo, naredila napaka. Zato bi morali v bistvu, če imamo mi tukaj, da bi morali prenesti direktivo 3. 7. 2021, imeti zakon že na mizi oziroma že skoraj sprejetega, in to niso izgovori. Na ministrstvih bo potrebno delati. Zakaj pa govorim o tem? Ker sem konec leta 2018/2019 prinesla na ministrstvo s poslansko kolegico iz desne strani peticijo, ki jo je pripravila civilna iniciativa v Slovenski Bistrici. Ob dnevu Zemlje so se zbrali in širši javnosti predstavili, kaj se dogaja z okoljem. Imajo izjemno lepo naravno okolje, kakor ga imamo vsi v Sloveniji, in pobrali so vso odpadno embalažo, ki se je nabrala, in jo razstavili po Slovenski Bistrici. Takrat moram reči, da so ljudje videli, kaj se dogaja. Bil je izjemno izjemno velik interes za podpis te peticije, da se sprejme zakonodaja, ki bo prepovedala uporabo nerazgradljive embalaže, in takratni minister in takratni državni sekretar sta zagotovila, da se zakonodaja pripravlja. Minilo je leto in pol. Jaz verjamem, da se je vlada spremenila, da je vlada druga, ampak uradniki so še vedno isti, vsaj mislim, da je večina teh, ki se s tem ukvarja, istih. Sprašujem se, zakaj ne gre ta zakonodaja naprej? Je sicer en korak, tudi pri nas v Državnem zboru smo še – koliko? Mislim, da dobro ali pa slabo leto dni nazaj uporabljali plastične kozarčke za pitje vode, danes že imamo papirnate kozarčke za vodo. Zakaj? Zaradi tega, ker so razgradljivi, to se da uporabljati. Gremo korak naprej, naredimo nekaj za našo naravo. Izjemno pomembno je, da jo rešimo. Kajti vse to nekje ostaja, v naravi, v okolju. Kaj se še dogaja, kar je pa najbolj skrb vzbujajoče? Poznam tako okolje. Pripeljejo na deponijo, črno odlagališče, kakor se mu reče, in tja se navozi vsa ta odpadna embalaža, ker pač recikliranja, takšnega in drugačnega, te odpadne embalaže ni, se nasipa, potem pride plast zemlje pa se spet zapisa pa spet plast zemlje. Imamo kupe in kupe, lahko bi vam pokazala slike. To se dogaja v okolju, od koder jaz prihajam. Mene res res žalosti. Plus tega se sprašujem, kje so pristojne institucije, ki bi dejansko ta črna odlagališča zaznavala oziroma jih odkrivala, ker to na dolgo rok absolutno ne bo šlo, saj imamo potem mi v bistvu naravne vire onesnažene, naravni vir vode, to, kar mi pijemo. Govorim pa konkretno o Rušah, če koga mogoče slučajno zanima. Sicer me državni sekretar ne posluša, ampak pustimo. Zato sem tudi želela nekako govoriti o tej temi, ker mi je to izjemno izjemo pomembno. Resnično, če je bilo takrat obljubljeno, da zakonodaja o prepovedi uporabe plastike bo pripravljena, ne vem kje zdaj želi, enostavno ne vem. Glede na to, da pa imamo še direktivo odzadaj, ki pa je bila tudi leta 2019 sprejeta, bi bilo res za pričakovati, da smo en korak naprej. Ne skozi govoriti s strani vladnih predstavnikov v mnenjih Vlade, kako se to ne da, kako ne gre. Res, zakon je nov zakon, lahko ima težave, mogoče bi ga bilo potrebno spremeniti, sploh ni problem. Zakon gre v nadaljnjo obravnavo, se popravijo določene vsebine, če je potrebno se lahko tudi takšen zakon, če pač smatrate, da ga je potrebno nadgraditi, ta sprejme, se potem spremembe tega zakona naredijo, to je vse. Ampak korak naprej smo naredili, nekaj smo naredili za naše lepo okolje. Kajti mi se moramo zavedati, da ne živimo mi samo danes, mi imajo odzadaj zanamce, ki si želijo naravo čisto in da bodo lahko živeli normalno. Končno bi bilo res, da zaščitimo to naše okolje. Hvala lepa."
2,ParlaMint-SI_2021-12-13-SDZ8-Redna-28.u38,SD,-1.0,2021-12-13,0.6362114548683167,"Hvala, predsednik. Spoštovana ministra, smo 13. decembra. Skoraj dva meseca bo že minilo od tedaj, ko je Evropo dobesedno streslo dejstvo, da se bodo cene energentov, s tem pa tudi ostalih dobrin, enormno povišale. 13 december, skoraj dva meseca po tem, ko smo vas opozorili, da energetska revščina trka tudi na naša vrata. Spoštovana ministra, energetska revščina je brez kakršnihkoli ovir že vstopila v slovenske domove. Še več, zdi se, da je vlada s svojo ignoranco vrata energetski revščini še pomagala odpreti na stežaj. Spoštovani gospod Vrtovec, ko je bilo tudi iz vaše strani rečeno, da ni potrebe za nikakršno paniko, da je vse pod kontrolo, je danes stvar precej drugačna. Mnogo naših državljank in državljanov prav v tem trenutku, ko mi razpravljamo v tej dvorani, sedi v svojih hladnih domovih, ker si ne upajo prižgati radiatorja v strahu pred položnicami, ki prihajajo. Komunala v Trbovljah je svoje uporabnike obvestila, da se bo ogrevanje podražilo za 57 %. Takšna obvestila so v preteklih dneh prejeli ljudje v Ljubljani, v Mariboru, na Vrhniki in drugod. Goriva so danes za več kot 40 % dražja kot pred enim letom. Cena elektrike za 30 %, višajo se cene zemeljskega plina, kurilnega olja, ogrevanja. Problem je jasen in že močno seže v denarnico ljudi, starejših, družin. Problem pa niso samo rastoče cene. Problem je, da vlada pri tem nič ne naredi, da bi stiske ljudi omilila. Besede ne pomagajo. Socialni demokrati smo z opozicijo zahtevali dve nujni seji odborov. O problemu smo na dolgo in široko govorili v Državnem zboru. Od Vlade smo slišali le, da trg deluje in da bo trg vse uredil. Gospod Vrtovec, to so vaše besede. Trg že deluje, ampak bojim se, da ne dela za ljudi. Socialni demokrati smo vas že najmanj dva meseca opozarjamo, da je treba reagirati hitro in celostno, z vsemi možnimi razpoložljivimi sredstvi, ki so na voljo in ki jih je v svojih priporočilih dala tudi Evropska komisija. Prosim vas, predvsem ministra Vrtovca, da ne hitite pojasnjevati, kako je vlada uvedla regulacijo cen kurilnega olja, ko vemo, da je to le obliž na vse bolj krvavečo rano stisk ljudi. Še vedno ni odgovora na vprašanje, kdaj bo Vlada sprejela konkretne pomoči za blaženje energetske revščine, ki jo čutijo predvsem upokojenci z nizkimi pokojninami, brezposelni in zaposleni z nizkimi dohodki. Naj vas ob tem spomnim, da je na seji Odbora za gospodarstvo državni sekretar Ministrstva za infrastrukturo dejal, da bo Vlada pripravila pomoč, ki pa je ni od nikoder. Socialni demokrati smo zato pripravili Zakon o začasnih ukrepih za preprečevanje energetske revščine, ki predvideva energetski dobropis za najranljivejše v naši družbi. Zakon bomo danes, skupaj z opozicijskimi partnerji vložili v zakonodajno proceduro, če se bo ta ignoranca Vlade nadaljevala. Zato vaju, spoštovana ministrstva, sprašujem, prvič: Kdaj bo pripravljen predlog zakona, ki bi revnim in ogroženim omilil posledice energetske draginje? In drugič, ker gredo rešitve zakona, ki ga bomo Socialni demokrati vložili danes, v smer, ki jo je nakazovala tudi Vlada, to se pravi energetski vavčerji v višini 150 evrov, me zanima: Ali boste predlog zakona, ki bo danes vložen, podprli? Hvala za odgovore."
2,ParlaMint-SI_2006-02-01-SDZ4-Redna-13.u142,OTHER,0.8955078125,2006-02-01,0.991604745388031,"Hvala za besedo, gospod podpredsednik, poslanke in poslanci, gospod minister. V poslanski skupini DeSUS spremembe in dopolnitve zakona o varstvu okolja podpiramo. To pa predvsem zaradi pozitivnega pristopa do omenjene problematike, tako predlagatelja zakona kot matičnega delovnega telesa. Zadovoljni smo, da je bilo veliko dilem in tehtnih vprašaj razrešenih z amandmaji odbora, ki so dobri in kvalitetni ter nakazujejo izboljšanje pristopa do varnega in čistega okolja, ki ga narekuje evropska direktiva. Ureditev kot takšna se kaže predvsem v vzpostavitvah shem in trgovanja s pravicami ob izpuščanju toplogrednih plinov v ozračje, v načinu trgovanja s pravicami ter emisijah toplogrednih plinov v obliki emisijskih kuponov. Vsekakor pa je največji del predloga zakona o spremembah in dopolnitvah zakona o varstvu okolja posvečen predvsem merilom, preverjanju in poročanju o stanju, ki je prisotno na določenem ogroženem področju pričakovanih toplogrednih emisij. Slovenija je v trenutku sprejema te zakonodaje že na dobri poti predvsem pozitivnega pristopa do dela, zaveda se problematike, ki je prisotna. Res je, da do sedaj še nimamo velikih izkušenj in zaradi tega tudi zamujamo pri sprejetju sprememb in dopolnil iz predlaganega zakona. Predlagatelj predvideva, da bi z emisijskimi kuponi oziroma njihovim trgovanjem reševali oziroma vplivali na okoljevarstveno politiko v tej smeri, da bi izboljšali obstoječe stanje na tem področju. S podpisom ratifikacije in Kjotskega protokola lahko vse države podpisnice, med njimi tudi naša država, uredijo vse zahteve v nacionalni zakonodaji. Če je temu tako, potem smo nakazali pravilno in hkrati učinkovito pot, ki bo z nakazanimi rešitvami zmanjšala težave predlagane spremembe zakonodaje. Zakon v temeljnem cilju nakazuje prenos direktive iz leta 2004 in način odprave nekaterih pomanjkljivosti in napak, ki so bile in so še prisotne v naši državi. V naši poslanski skupini smo tudi zadovoljni, da sedaj obravnavani predlog zakona ne predstavlja nobenih dodatnih finančnih obremenitev za proračun in ne presega njegovih obstoječih finančnih načrtov in porabe sredstev, razen revizijo ocen predvidenih okoljskih poročil, ki se pripravljajo v občinskih planih, načrtih in programih, ki so predmet celotne presoje vplivov na okolje. Za takšne zadeve kritja se je obvezalo ministrstvo. Opozarjamo, da se kar prevečkrat posega v lastne prihodke občin. Do sedaj je pripravljen samo operativni program odvajanja in čiščenja komunalnih voda, medtem ko so vsaj po mojem vedenju operativni program vodo oskrbe in operativni program odstranjevanja odpadkov s ciljem zmanjšanja količin odloženih bio razgradljivih odpadkov ter program zbiranja odpadkov šele v izdelavi. V naši poslanski skupini kljub nekaterim pomislekom o doslednosti podpiramo evropski pravni red, saj se v njem kaže način obvladovanja podnebnih sprememb v sladu sprejetega Kjotskega protokola in trgovanja z emisijami toplogrednih plinov. Spoštujemo tudi direktivo in pravni red članic na območju EU, zato tudi v predlagani zakonodaji vidimo pozitiven in neodložljiv trenutek za sprejem le-te. Poslanci DeSUS bomo glasovali ""za""."
2,ParlaMint-SI_2006-02-01-SDZ4-Redna-13.u138,OTHER,0.8271484375,2006-02-01,0.9910610318183899,"Hvala lepa za besedo, gospod podpredsednik. Spoštovani vsi navzoči, gospod minister s sodelavcem, kolegice in kolegi. Okolje je življenjski prostor za vse, ki na območju Republike Slovenije živimo. Pomeni predpogoj za opravljanje dela, ustvarjanje dohodka in za človeka dostojno življenje. Smotrna raba, predvsem pa ohranjanje okolja, mora biti cilj vseh naših politik. Vsak Slovencev in Slovenka je dolžan prispevati k temu cilju. V Sloveniji imamo za enkrat še relativno dobro ohranjeno naravo in čisto okolje, kar je izjemnega pomena za kvaliteto življenja v naši državi, pa tudi zaradi dejstva, da se Slovenija želi še bolj uveljaviti kot turistična dežela. Novela zakona o varstvu okolja je potrebna zlasti zaradi zakonodaje Evropske unije. S sedaj veljavnim zakonom je Slovenija med prvimi državami članic v EU v naš pravni red prenesla zahteve direktive o vzpostavitvi sheme za trgovanje s pravicami za izpuščanje toplogrednih plinov, kasnejši pravni akti v zvezi s to direktivo in spremembe direktive pa nalagajo ponovne spremembe zakona o varstvu okolja. Vendar bi bilo razumevanje sprememb zakona zgolj kot posledica različnih direktiv po mnenju poslanske skupine SLS neustrezno. Radi bi poudarili, da predlagane spremembe prinašajo nekaj pomembnih novosti na področju varstva okolja. Prepričani smo, da bodo tudi te spremembe prispevale k boljšemu nadzoru nad onesnaževanjem okolja. Spremembe, ki se nanašajo na sistem trgovanja z emisijskimi kuponi, in skupne naložbe, ki so opredeljene v Kjotskem protokolu pa prinašajo po eni strani lažje doseganje ciljev Kjotskega protokola, po drugi strani pa lahko s tem dosegamo tudi pozitivne učinke pri uveljavljanju slovenskih podjetij v mednarodnem prostoru. Na vseh področjih je potrebno sprejemati usmeritve, ki so v prid našim, slovenskim podjetjem, še posebej, če se jim s tem olajšuje prodor na mednarodni trg, ki je v globalnem svetu vedno pomembnejši. Ukrepi na področju varstva okolja so seveda v večini primerov podjetjem na nek način v breme, zato moramo toliko bolj poskrbeti za sprejetje tistih ukrepov, ki lahko na področju varstva okolja za slovenska podjetja predstavljajo primerjalno prednost oziroma jih postavljajo vsaj v enakovreden položaj glede na podjetja v drugih državah. Poslanci Slovenske ljudske stranke bomo pripravljeni predlog zakona podprli. Imel bo pozitivne učinke na naše okolje. Hvala."
2,ParlaMint-SI_2021-11-24-SDZ8-Izredna-87.u278,OTHER,0.77001953125,2021-11-24,0.612798810005188,"Spoštovani podpredsednik, spoštovani državni sekretar, kolegice poslanke in poslanci. Kot smo že povedali ob predstavitvi stališč ob sprejemanju tega zakona nedolgo nazaj, sta zeleni razvoj in trajnostni prehod dve ključni prednostni nalogi našega časa, pri katerih bodo obnovljivi viri energije igrali eno od odločilnejših vlog. S tega vidika je načeloma vsako noveliranje zakona dobrodošlo, saj naj bi vsaka izboljšava določb načeloma prinesla boljšo uresničljivost le-te v praksi. Kot socialno-liberalni stranki s poudarjeno socialno noto in zavezanostjo skrbi za človeka in zdravo okolje to v stranki SAB pozdravljamo. Pa vendar se ne moremo povsem izogniti grenkemu občutku ob tem, da smo novelo zakona na poslanske klopi dobili le tri mesece potem, ko smo potrdili zakon. Sprašujemo se, ali večine rešitev, z izjemo tistih, ki so se za neustrezne pokazale v praksi, resnično ni bilo mogoče vključiti že v osnovni zakon. Najbolj pri tem izstopa pravilen prenos direktive. Zaradi nenotifikacije predpisov je bil proti Sloveniji že uveden postopek ugotavljanja kršitve prava Evropske unije, zato je ministrstvo seveda moralo pohiteti. A menimo, da bi se temu lahko ognilo. Enako bi bilo morda mogoče reči za rešitev nabora nalog, ki jih sme opravljati center za podporo in ki niso del izvajanja javne obvezne državne gospodarske službe. Center bo lahko od zdaj naprej tako opravljal tudi druge naloge iz področja spodbujanja energetske učinkovitosti alternativnih goriv ali zmanjševanja emisij v prometu. Vsekakor kljub kritiki pri vključitvi te določbe pretehta dejstvo, da se na ta način spodbuja različne ukrepe s področij, ki vplivajo na deleže obnovljivih virov energije, to pa je za Slovenijo zelo pomembno. Vemo namreč, da bi morali do leta 2020 odstotek rabe obnovljivih virov energije povečati na 25 %, a nam to kljub prizadevanjem ni uspelo. Vsak ukrep, ki bo prispeval k izboljšanju rezultatov na tem področju, je tako dobrodošel. Dolgoročno si bomo namreč morali zagotoviti 100 % energetsko neodvisnost, v čim večji meri z zelenimi obnovljivimi viri. Misliti na prihodnost našega planeta in na vzdržno izkoriščanje naravnih virov, ki so omejeni, pomeni misliti na prihodnje rodove. Zavedati se moramo, da bomo le tako vzpostavili pogoje, da bo v Sloveniji gospodarstvo stabilno, razvojno in trajnostno naravnano ter inovativno in digitalizirano in bo ustvarjalo delovna mesta z visoko dodano vrednostjo. Naš glavni cilj je ohranjanje okolja na način, da ob tem ne zaviramo infrastrukturnih projektov, ki so za okolje sprejemljivi in zmanjšujejo ogljični odtis ter pomenijo razvoj za našo državo. Želimo si, da bo čim več takih projektov omogočenih tudi na podlagi zakona o spodbujanju rabe obnovljivih virov energije. Sled [[?]] vsega navedenega noveli zakona v Poslanski skupini SAB ne bomo nasprotovali. Hvala."
2,ParlaMint-SI_2021-07-09-SDZ8-Redna-24.u76,OTHER,-1.0,2021-07-09,0.014404058456420898,"Hvala lepa. Jaz bi se samo še enkrat odzvala, ker prej v razpravi še nisem slišala mnenja koga iz koalicije in pa državnega sekretarja. Zelo me žalosti, da takole z zamahom roke koalicija zavrne en tak dobronameren zakon. Državnemu sekretarju se ob koncu niti ni dalo še enkrat obrazložiti, zakaj Vlada ne podpira tega zakona. Je rekel, saj je vse poslanec povedal, poslanec je pa povedal 5 besed. Tako da jaz ne morem verjet, da ste toliko ignorantski do tega, kar se dogaja z našo naravo. Slovenija trenutno predseduje Evropski uniji. Že s tem, da bi tak zakon sprejeli vsaj delno, to direktivo na ta način realizirali, bi se lahko pohvalili v času predsedovanja. V predsedovanju imamo pomembne okoljske cilje navedene. Pri predsedovanju je treba spoštovati tudi prioritete Evropske unije, med katerim je spoštovanje tega zelenega dogovora, in vse konkretne cilje, ki so s tem povezani. Ne, vi takole z zamahom roke, da ne, brez da bi sploh utemeljili, zakaj in tako naprej, samo z razlogom, da se itak pripravlja druga zakonodaja. Pa kaj potem, če se pripravlja, če smo en del tu rešili, prepisali praktično tisti del iz direktive, prepisali, in če smo v teh treh členih kaj zgrešili, bi jih lahko popravili v drugem branju in bi vsaj en del tega realizirali. 80 % plastičnih odpadkov, ki se pojavljajo v naravi, je delež embalaže za hrano in pijačo, ugotavljajo analize in statistike. 80 odstotkov! To so točno te stvari, o katerih danes govorimo – embalaža iz plastike, ki je ni mogoče reciklirat in je za enkratno uporabo. Med njimi so številne take, piše tu v tej analizi, ki jo imam pred sabo, da končajo v naravi in se leta in leta razkrajajo, v morju sem pa že tako ali tako povedala, kako dolgo traja. 80 % odpadkov v oceanih je plastičnih. Spet govorimo točno o tej embalaži, za katero hočemo mi danes zagotoviti prepoved dajanja na trg. Tukaj imam nekaj slik iz raznih plaž in morij, dve bom pokazala [[pokaže fotografijo]] – saj ne vem, če kamera lahko tako približa – ene so te plaže, ki jih lahko gledamo v raznih oddajah, ki so polne plastike. Plaže se sploh ne vidi več, kamenčkov, skal, karkoli je spodaj, zato ker je vse prikrito s plastiko, največkrat z embalažo steklenic ali z embalažo za enkratno uporabo za hrano. Potem imamo [[pokaže fotografijo]] oddaje, posnetke, slike na internetu – plavajoča plastika v morju. Spet največji delež točno tega, kar hočemo danes preprečiti. Tudi ta raziskava, o kateri govorim, je zaključila, da največji delež odpadkov predstavljajo potrošniški predmeti, predvsem posoda za hrano in jedilni pribor, plastične in steklene steklenice in pločevinke, plastične vrečke. Točno to, kar nagovarja ta zakon. Največja koncentracija onesnaževanja je bila ugotovljena na obalah in morskem dnu v bližini obal. Od tega največji del takšnih, ki jih ni mogoče reciklirati, tudi če bi se predčasno zajeli. Se pravi, mi ne govorimo o tem, da moramo boljše zbirati odpadke zato, da jih bomo reciklirali, govorimo o tej plastiki za enkratno uporabo. In Slovenija je oranžna v učinkovitosti boja proti plastiki. Tukaj imam ta članek, ki govori o tem, da je s 3. julijem po vsej Evropski uniji začela veljati prepoved izdelkov iz direktive zmanjšanje vplivov nekaterih plastičnih proizvodov. Ta članek pojasnjuje, da se je pri tej analizi zelo slabo odrezala Slovenija. In že sprejetje tega zakona bi nas lahko pri takih raziskavah bistveno višje uvrstilo. Ampak ne, mi smo na oranžnem semaforju, ne sprejmemo direktive v pravem primeru in niti enega pomembnega deleža nočemo sprejeti, da bi vsaj en del rešili. Hvala."
2,ParlaMint-SI_2012-01-28-SDZ6-Izredna-05.u228,OTHER,-1.0,2012-01-28,0.6663503646850586,"Lep dober večer, spoštovana podpredsednica, kolegice, kolegi! Danes sprejmemo novelo Energetskega zakona po nujnem postopku. Zakaj? Preprosto zato, ker nam grozijo tako visoke finančne kazni s strani Evropske unije zaradi neizpolnjevanja zavez pri implementaciji evropskih direktiv, kot tudi nujnost odprave pomanjkanja zakonske podlage za zaračunavanje povprečnih stroškov priključevanja oziroma po novem poimenovane omrežnine za priključno moč. Že skoraj cel teden, mesec, torej od začetka letošnjega leta nimamo pravne osnove za pobiranje omrežnine. To pomeni visok izpad prihodkov državnega sistemskega operaterja in elektrodistribucijskih podjetij ter popolno zaustavitev izvajanja novih priključkov za kateregakoli novega uporabnika. Seveda nikoli ni dobro, da se morajo takšne zadeve reševati na vrat na nos, ampak glede na to, da je bila politična situacija v državi v zadnjih mesecih specifična, je to nekako razumljivo. Prav iz tega razloga v Slovenski ljudski stranki težko razumemo, zakaj je predlagatelj zakonske novele izkoristil priložnost in v zakon napisal še kar nekaj drugih sprememb in dopolnitev, ki sodijo v povsem nov energetski zakon, ki mora biti zaokrožen kot celota in v skladu s strategijo države na energetskem področju. Kajti nekatere dopolnitve in spremembe v noveli so povsem nepotrebno razburkale del strokovne javnost in spodbudile kritične pripombe nekaterih podjetij iz panoge. V novelo zakona se je, tako kot primer, prikradel tudi člen, po katerem bi bila brez soglasja države možna prodaja, odsvojitev ali obremenitev, torej zastava objektov za proizvodnjo električne energije ali zemeljskega plina, tudi v tistih primerih, kjer je država posredno ali neposredno lastniško udeležena. Seveda je ta predlagana odložitev lahko stvar širše diskusije, nikakor pa to ni materija za to novelo zakona. Na srečo smo to stvar preko amandmaja matičnega delovnega telesa uredili in odpravili zahtevano soglasje izključno pri proizvodnji energetski infrastrukturi v zasebni lasti. Danes je tako naša naloga predvsem, da preprečimo finančno oškodovanje države, sistemskega operaterja omrežja in elektrodistribucijskih podjetij ter da izpolnimo zaveze, ki smo jih dali na tem področju Evropi. Vse ostale nenujne spremembe bo treba oblikovati v okviru celovite rešitve v bližnji prihodnosti. Vladi v prejšnjem mandatu namreč ni uspelo pripraviti novega energetskega zakona, čeprav je danes še kako evidentno, da je nujno potreben. Prav tako ji ni uspelo oblikovati celovite državne strategije na področju energetike oziroma pripraviti nacionalnega energetskega programa vsaj do leta 2030. Prav to oblikovanje jasnih smernic energetske politike pa je zagotovo prednostna naloga prihodnjega mandata nove Vlade Republike Slovenije. Čakajo nas zelo zahtevne odločitve okoli nekaterih investicij, tako tistih, ki so v teku, tistih, ki so tudi v pripravi in so ujete v labirinte zahtevnih procedur prostorskega umeščanja. Prav tako pa je pred nami seveda tudi zahtevna odločitev, v kakšni družbi želimo živeti v naslednjih desetletjih. Poslanska skupina Slovenske ljudske stranke bo pričujoči zakon v tej obliki tudi podprla."
2,ParlaMint-SI_2017-06-09-SDZ7-Izredna-44.u47,OTHER,-1.0,2017-06-09,0.21607282757759094,"Hvala za besedo, predsedujoči. Poslušam to debato in če se vprašam, ali me je vse skupaj presenetilo ali me preseneča – v bistvu me ne preseneča. Ali me bo presenetilo, ko bo na kakšni tovorni vlakovni kompoziciji v Ljubljani popustil kakšen ventil, kakšen štift, pa bomo imeli še večji problem kot je tale? Ne bo me presenetilo. Zakaj me to ne preseneča? Zato ker v tej družbi in državi, dajmo biti odkriti, imamo zadnjih 20 let, upal bi si celo trditi, sistematično zanemarjanje tega področja. Poslušam to danes na poti, ko sem se vozil iz tujine, sem spremljal začetek seje, poslušam tole. Po bitki ogromno blazno pametnih generalov, na ravni izvršilne oblasti vse je bilo super oziroma večina zadev, čeprav za razliko od gasilcev je vse drugo šepalo. Oni so približno vedeli, kaj grejo gasit in so bili tudi zaradi te približnosti delno v nevarnosti. Vsak od nas, ki je pogledal tisti podatek iz leta 2015, kaj se tam shranjuje, se je v bistvu dejansko prijel za glavo. Ne vem, a mi je bolj patetično to kar ubeseduje koalicija, ali mi je na nek način bolj patetičen predlagatelj. Zakaj? Če gremo mi gledat magnetograme zgolj že tega sklica in če se vprašamo z gospodom Počivalškom, kdo so ekoteroristi, bomo videli, da dejansko v tem sklicu Državnega zbora pa še pred njim sedi in je sedela in delno tudi v Vladi cela vrsta, če parafraziram gospoda Počivalška oziroma to kar so mu priporočil piarovci, ekoteroristov, ki se v bistvu s to problematiko niso in nismo ukvarjali. Kje je zdaj ključni problem? Ključni problem je v bistvu, jaz bom kar rekel, politično-ekonomski in gospodarski. Jaz imam tu nek graf, to je Mladina povzela po Sursu, rast nevarnih komunalnih odpadkov. Da je bila ta rast največja v letih 2004–2008, se je povečala za 3,3-krat. Vemo čigava vlada je bila takrat na oblasti in od takrat se sukcesivno naprej veča do danes še za 2,3-krat in po koncu gospodarske krize v letih 2014–2015 za 1,6-krat. Ko sem ob tem primeru nesrečne Magne lakirnice spraševal izdelovalca PVO dr. Hodaliča – pa pustimo, na kateri listi je kandidiral, saj ima tudi seveda pravico aktivno in pasivno volilno –, kam se bo odvažalo tistih 928 ton nevarnih snovi, je bil nekako jezen in je rekel, »ja pa saj to bo pač neko podjetje, ki bo imelo za to akreditacijo«, in mi niti ni odgovoril, kam bodo dejansko te nevarne smeti šle. Če bi šel gledat noveliranje krovnega zakona ZVO, kako se je noveliral v zadnjem času, bi lahko navajal dve noveliranji iz časa zadnje Janševe vlade, ki sta zniževali okoljevarstvene standarde, lahko bi navajal zadnje noveliranje, ko nas je v bistvu ministrica zavajala, da zaradi direktive moramo nekaj narediti, čeprav je v tisti polovici stavka pisalo, da lahko nekaj naredimo, ni pa nujno, da gremo v tej smeri. Lahko bi govoril o podzakonskih aktih, ko se dovoljuje zviševanje onesnaževanj, da se na ta način zmanjša število degradiranih območij. To so pač neka dejstva, za katera vemo in to je v bistvu neka neodgovorna politika. Jaz sem navsezadnje sociolog; dve leti nazaj je na novo leto umrl Ulrich Beck, ki je leta 86 že izdal njegovo najbolj znano delo Risikogesellschaft, s podnaslovom Na poti v neko drugo moderno. V tem znanem delu je seveda govoril o tem, da so naše družbe vedno bolj tehnološke in da to pomeni tudi neko družbeno sprejeto tveganje. Seveda pa – kot je par redkih preostalih pišočih analitičnih pametnih novinarjev že povedalo – je neko ključno vprašanje, kakšno gospodarstvo mi imamo in ga bomo imeli. A bomo znotraj te »Risikogesellschaft« imeli »schmutzig«, umazane zadeve, kar dejansko tudi omogoča zadnja novela ZVO, ki uvaja vrzel za umazane tehnologije, ali bomo imeli nekaj drugega? Če hočete metaforično, ali bomo lakirali ali bomo robote delali. In to je v bistvu neko področje, kjer je politika v zadnjih 20 letih v Sloveniji zatajila na celi črti. Jaz bi zdaj vlekel magnetograme lahko vseh poslanskih skupin. Dejstvo je, da o okoljski problematiki v tem sklicu Državnega zbora govori kolega Hanžek, ki se ukvarja s preiskovalko, in večinoma v imenu naše poslanske skupine govorim jaz. In potem se neha. V nekem trenutku nas je rahlo NSi presenetil pri ZVO, ker so se pa potem malo generacijsko [[…]]Štirje so bili v dvorani, dva sta bila proti, dva sta se vzdržala. In tukaj se neha. Neki poslanec, ki je šel iz SDS v NSi, je na neki seji tulil, kako njemu kmetje jočejo, ker slovensko kmetijstvo ne more biti konkurenčno, ker ne dovolimo rastnih hormonov. SDS zelo rad govori, da so vse administrativne ovire, in okoljsko in tako naprej. V koaliciji niste nič dosti boljši, ampak to samo malo zavijete. Ne bi rad zdaj spet napadal te državne sekretarke okrog te Magne – zgodbe o tisti živici, kot da je tepih, gor in dol. To je v bistvu neka mentalna shema te družbe in v bistvu neodgovorne politike. In zdaj imamo posledice. Ministrica na Morsu se rajši ukvarja s tem – ker prihaja iz tako imenovanega Kontičevega dela SD – kako boste zdaj okoli Teša mučke naprej gnali, kot da bi se ukvarjala s civilnim delom enega ministrstva, ki je vizavi vojaškemu podhranjen, nekoliko zanemarjen in tako naprej. Verjetno bi rabil tudi že kako kadrovsko prenovo. Če ob tem imamo še nekega predsednika Vlade, ki ni odločevalec – to nam je po 3 letih že definitivno jasno –, če imamo neke sisteme, ki so zanemarjeni, potem imamo nek položaj, ki ga imamo. Imamo nekaj čez 200 gospodarskih subjektov, ki v njihovi proizvodnji proizvajajo tudi tovrstne nevarne odpadke. Imamo 11 družb, ki naj bi se s tem ukvarjale. Situacija v številnih od njih je blago rečeno alarmantna, tudi če niste vi neki blazen varstvoslovec ali pa naravoslovec ali kemik ali kemični tehnolog, je že dovolj. Miha Kordiš je postavljal vprašanja glede zgodbe nekega podjetja v Škofji Loki, pa še kak drug primer bi navedel pa bi videli, da zadeve v bistvu ne štimajo. Že če gledaš malo po zdravo kmečko tiste sode na soncu, ti je že približno jasno, koliko je ura, kaj šele če malo vohaš in gledaš kakšne kisline in podobno. Ampak gre za nek zelo močan sektor. Dajmo reči, v bistvu ob energetskem sektorju je, kot ljudje včasih radi rečejo, »smetljarska mafija« – en zelo, zelo močan sektor, ki nekako lahko vrši pritisk. Kaj bomo dobili? Zdaj imamo trenutno neko stanje, ko seveda bodo ljudje – in z razlogom – po domače povedano ponoreli. Nam se bo zdaj verjetno zgodil cel niz nekih civilnodružbenih pobud, ki bodo naenkrat malo bolj temeljito začele gledati, kaj pa je tam na vogalu, ko oni nekaj sortirajo gor in dol. In bomo imeli ta tako imenovani NIMBY efekt – nočem to imeti na mojem dvorišču –, in seveda neke določene stranke boste to izkoriščale in bo po medijih kažin in tako naprej, namesto da se dejansko vprašamo, kaj smo prešpricali 20 let in kako se nekih zadev lotevati. Na dolgo in široko, kaj je zdaj odgovornost nekega podjetja, ali je ali ni, gor in dol – saj mi imamo ZVO, imamo 9. člen, drugi odstavek, imamo 27. člen. Kaj se sploh o tem pogovarjamo? Saj to je ja v zakonu zelo jasno napisano. Da nek ustavni pravnik in pravnik leta in nadpravnik in ne vem kaj Miro Cerar na nek tak način kot tam neka teta govori, »pa malo bi, pa malo ne bi« [[…]]Ja počakaj, dobro jutro! Daj, poglej si zakon, pa si ga preberi, kjer ti zelo jasno piše, kjer so te neke posledice v bistvu predvidene. Verjetno se bodo oni zdaj izgovarjali, pa da bo firma propadala, pa bo verjetno spet neka debata, koliko bo tukaj država morala pristaviti lonček. Ampak pač, v takšni družbi živimo in s takšnimi neodgovornimi politiki. Jaz ne morem kaj drugega reči. Jaz tudi nisem presenečen, ker ko sem ministrico spraševal že na hearingu, sem približno vedel, koliko je ura. A veste, ko ti nekdo, ki je agronom, reče: »Ja, dobro, zida se na ravnem, ker v hrib se glih ne more«, pa bi lahko še neke druge resorne ministre tukaj nekako žegnal [[...]]Navsezadnje gre tudi za odgovornost nas, političnih strank, koga kandidiramo na neka zelo odgovorna delovna mesta, če se tako izrazim. In dejansko tukaj ni neke – veste, bom s tem zaključil – blazne razlike med predlagateljem pa med neko koalicijo, ki se zdaj nekako branite. Celo več, predlagatelj je malo dejansko na tem valu trumpizacije politike, tudi približno kot Trump ekološko naravnan. Jaz pa vedno tudi pravim, da nekako ne izvolimo se sami in to je tudi razmislek državljankam in državljanom, ki mogoče to poslušajo ali pa tudi ne. In seveda, zdaj imamo te neke sklepe tukaj, priporočila, kjer vedno pademo v neko benignost. Ne glede na to, katerikoli del opozicije nekaj predlaga; ta, bom kar povedal do konca stavka, cmerava koalicija potem te sklepe povozi in na koncu kaj – priporočila: izvršilna oblast naj počne to kar mora že izvršilna oblast itak početi. In to je čista izguba časa. Mislim, jaz bi, ne vem, bral stanovanjsko zakonodajo zdaj, namesto da sedim tukaj in to bomo potem podprli ali pa še koalicija še tega ne bo podprla. Veste, če to ni skrajna derogacija Državnega zbora, potem res ne vem, kaj je. Ta seja bo verjetno imela še par ur patetike, potem se bomo malo natezali okrog teh amandmajev. Situacija močno dvomim, da se bo izboljšala. Mogoče bi pa nekdo moral že tehtno začeti razmišljati tudi o nekem drugem in drugačnem in politični ekonomiji in gospodarskem razvojnem modelu. Pa ne na način, da bomo malo bluzili »industrijska revolucija 405762«, dejansko, ampak to gre tista, veste, strategija pametne specializacije, ko sem jaz Počivalšku težil, pa nikamor nismo prišli. Zavedati se, kaj bomo delali. Zavedati se tudi, če imamo neke strupene, polstrupene snovi, ali se jih da v nekaj predelati, da dobimo nek izdelek pa imamo neke verige tukaj zaključene. Ampak za to je potrebno nekaj, kar, kot pravi Alenka Zupančič Žerdin, ni naravno stanje. Potrebno je mišljenje in tega pač pa v tej bajti in v tej državi, vsaj pri odločevalcih izdatno primanjkuje. Hvala za besedo."
3,ParlaMint-SI_2002-02-28-SDZ3-Redna-13.u26,SDS,0.75439453125,2002-02-28,1.0,"Hvala lepa, gospod predsednik. Tudi v poslanski skupini Socialdemokratske stranke podpiramo predlog zakona o spremembah in dopolnitvah zakona o varnosti cestnega prometa, ker odpravlja to nelogičnost, predvsem pa ta predlog zakona podpiramo zato, ker uvaja bistveno novost v našem prostoru, to je uvedbo posebnega praktičnega usposabljanja za prvo kategorijo voznikov motornih vozil v Republiki Sloveniji, kar je v skladu z evropskimi direktivami in kar je, po našem prepričanju, izjemnega in ključnega pomena za izboljšanje varnosti v cestnem prometu. Načelo, ki je zapisano v 5. členu omenjene novele zakona in ki popravlja 124. člen osnovnega zakona o varnosti cestnega prometa, je prvi korak in pri voznikih motornih koles uvaja poseben praktični del priprave vozniškega izpita za vožnjo motornih koles v primeru opustitve omejitve pri 21. letih. Prepričani smo, da je ta novost nujna, dobrodošla in da je tudi v skladu s tem, kar smo zapisali v fazi sprejemanja nacionalnega programa varnosti cestnega prometa v Republiki Sloveniji. Prepričani smo tudi, da je dosledno izvajanje tega načela, zapisanega v 5. členu, pogojeno tudi s pripravo ustreznih poligonov in ne nazadnje ustreznih kadrov, ker le na ta način bomo lahko ustavili morijo, ki se dogaja na slovenskih cestah in ki je še posebej prisotna pri najbolj rizični skupini voznikov, to je pri voznikih motornih koles. Mislim, da je to logičen odgovor državnega zbora na povečano število voznikov motornih koles in dolžni smo poskrbeti za to, da se praktično usposabljanje voznikov tako motornih koles kot voznikov vseh kategorij motornih vozil čim prej uvede v prakso. Pričakujemo, da bo celovita sprememba zakona, ki je bila danes že najavljena, šla v to nujno smer. Prav tako podpiramo tudi tisti del zakona, ki omogoča obratovanje turističnih vlakcev z dvema ali več vagoni. Vse lokalne posebnosti v smislu omejevanja konkurence, kar je bilo izpostavljeno na seji odbora, je po našem mnenju mogoče urediti z občinskimi odloki. Mnenja pa smo, da je to nujno urediti, ker so ti turistični vlakci v kar več sredinah v Sloveniji pomembna turistična pridobitev in ne nazadnje tudi način, kako iz turističnih centrov, iz turističnih krajev odpraviti promet, odpraviti zagato z mirujočim prometom, s parkiranjem, in na ta način izboljšati tudi prometno varnost. Hvala lepa."
3,ParlaMint-SI_2013-03-28-SDZ6-Redna-12.u80,SDS,0.70849609375,2013-03-28,0.30102309584617615,"Hvala za besedo. Lep pozdrav vsem prisotnim! Zakon o varnosti v železniškem prometu določa pogoje za varen, urejen in neoviran javni železniški promet, ki se izvaja po enotnem tehnično-tehnološkem postopku. Pogoji za varen železniški promet se nanašajo na železniško progo, vseevropski železniški sistem, interoperabilnost, razvoj in upravljanje varnosti v železniškem sistemu, križanja prog in cest, železniška vozila, prometna pravila, prometno signalizacijo, izvršilne železniške delavce, notranji nadzor, disciplinske ukrepe, izredne dogodke v železniškem prometu ter zaščito prog in železniških vozil. Zakon velja tudi za inšpekcijski nadzor nad zagotavljanjem varnosti železniškega prometa. Po sprejetju Zakona o varnosti v železniškem prometu je Evropska komisija sprejela direktivo, ki posega na interoperabilnost železniškega sistema, in sicer je to direktiva Komisije 2011/18 z dne 1. marca 2011 o spremembi prilog III, V in VI k Direktivi 2008/57 Evropskega parlamenta in Sveta o interoperabilnosti železniškega sistema v skupnosti, zaradi česar je treba spremeniti omenjeni zakon. Prenesena direktiva o interoperabilnosti evropskega železniškega sistema določa priloge, ki se nanašajo na železniški sistem in njegove podsisteme, verifikacijo podsistemov ob uporabi notranjepravnih predpisov, pripravo ocen tveganja in poročila o tveganju ter zagotavljanje interoperabilnosti pri varnosti železniških vozil, še posebej tovornih vagonov. Razlog za sprejetje spremembe zakona je uskladitev s pravnim redom Evropske skupnosti. Evropska zakonodaja oziroma posamezne direktive zavezujejo države članice, da sprejmejo zakone in druge predpise, potrebne za uskladitev z navedenimi direktivami. Rok za implementacijo direktive je bil 31. 12. 2011. Z zakonom se vnašajo določila o delovanju preiskovalnega organa, s katerimi se določa delovanje preiskovalnega organa ob nesrečah, resnih nesrečah in incidentih, ki do sedaj niso bila ustrezno prenesena. S spremembo zakona se želi poenostaviti izvedbo del po postopku vzdrževalnih del v javno korist oziroma odpraviti pomanjkljivost, ki se kaže v tem, da objekti, ki se gradijo po tem postopku, lahko sežejo tudi izven pragovnega pasu. Kot poenostavitev se predlaga, da se javno korist za razlastitev ali obremenitev lastninske pravice zemljišča pridobi s sklepom. Predlagajo se nove rešitve, ki urejajo izvedbo novih izvennivojskih prehodov, skuša se racionalizirati izvedbo in s tem znižati stroške izdelave zavarovanj nivojskih prehodov. Predlog zakona vsebuje tudi jasnejše določbe iz poglavja o izvršilnih železniških delavcih, še posebej določbe, ki se nanašajo na strokovno usposabljanje in izpopolnjevanje, dovoljenja in spričevala za strojevodje ter posebne zdravstvene in druge zahteve. Poglavitne rešitve so še: določba o železniškem sistemu in njegovih podsistemih, ki se delijo na strukturne in operativne, vključene v zakon, kar pomeni, da se strukturni podsistem vodenja in upravljanja ter signalizacije razdeli na dva dela, in sicer na podsistem ob progi in na podsistem na vozilu, s čimer se ustrezno spremenijo tudi opisi. Določbam o izjavi in postopku EES verifikacije se doda še izjavo o verifikaciji podsistemov, ko se uporabljajo notranji pravni predpisi. V postopku verifikacije po notranjih pravnih predpisih je določeno, da ta postopek izvaja imenovani organ, pooblaščen za izvedbo teh postopkov; pooblastilo izda minister, in sicer ko usposobljenost organa preveri varnostni organ. V postopek verifikacije je vključena tudi priprava ocene in poročila o tveganju za železniški sistem; minister v zvezi s tem postopkom v skladu z uredbo komisije določi ocenjevalni organ. Za zagotavljanje interoperabilnosti, varnosti železniških vozil, še posebej tovornih vagonov, je prenesena določba, da morajo biti ti ustrezno vzdrževani. Za to je zadolžen subjekt za vzdrževanje tovornih vagonov. Del teh subjektov nadzira certifikacijski organ, ki je varnostni organ, ki mora vsaj enkrat letno opraviti nadzor. Nadzor mora izvesti skladno z merili, ki jih določa uredba Komisije, medtem ko merila za subjekte, zadolžene za vzdrževanje drugih tirnih vozil, predpiše minister v podzakonskem aktu. V Poslanski skupini Slovenske demokratske stranke bomo zakon v prvi obravnavi podprli, tudi zato, da se izognemo morebitnim zapletom in tožbam za neuveljavitev posameznih direktiv."
3,ParlaMint-SI_2021-12-09-SDZ8-Izredna-88.u254,SDS,0.689453125,2021-12-09,0.06479396671056747,"Podpredsednik, hvala za besedo. V dosedanji razpravi o Zakonu o urejanju prostora je bilo že veliko razprave. Osnovni predlagatelja Vlade, ministrstva, je, da se s predlaganim zakonom približamo ljudem. Načelo zakona je, da s trajnostnim prostorskim razvojem zagotavljamo kakovost življenja, pravično, racionalno in učinkovito rabo prostorov, prostorskih potencialov, zemljišč in objektov, dostopnost storitev družbenega in gospodarskega pomena, ter usklajevanja in dopolnjujoča razmestitev v dejavnosti v prostoru. Predvsem ima ta zakon namen zadovoljevanja potreb sedanje generacije, hkrati pa ne ogroža zadovoljevanje potreb prihodnjih generacij in kjer se upoštevajo tudi pričakovani vplivi podnebnih sprememb in zagotavljanja prilagajanja nanje. Predlagani Zakon o urejanju prostora omogoča izvajanje uredbe Evropskega parlamenta in Sveta, ter v slovenski pravni red prinaša več direktiv in je predlog zakona skladen z njimi. V samem Zakonu o urejanju prostora je namen povezati lokalno, regionalno in državno raven na področju prostorskega načrtovanja, opremljanja stavbnih zemljišč in upravljanja z nepremičninami. Sedaj imamo v številčnih veljavnih oblikah [[?]] prostorskih načrtov na državni in občinski ravni zmedo. S predlaganim zakonom se najbolj korenito spreminjajo združeni postopek državnega prostorskega načrtovanja in izdaje celovitega dovoljenja, ki vključuje gradbeno dovoljenje objektov s posebnimi vplivi na okolje. Sam zakon upošteva tudi podnebne spremembe, saj je načelo trajnostnega urejanja prostora s tem dopolnjeno in je prostorske ureditve treba načrtovati na način, da so podnebno varne in nevtralne. Sam zakon prinaša krovno urejanje [[?]] , jasen in pregleden sistem prostorskih aktov, nadgradnja prostorskega strateškega načrtovanja, vzpostavitev korektnega vodenja, nadgradnja procesov priprave OPN-ja, posodobitev ukrepov zemljiške politike, možnost spremembe namenske rabe s spremljanjem OPPN-ja, ter mnogimi drugimi cilji, z namenom debirokratizacije postopkov, ter digitalizacije podatkov in procesov. Sam zakon občinam tudi prinaša olajšanje samega dela. Zaradi vsega naštetega, bomo zakon v Poslanski skupini Slovenske demokratske stranke podprli. Hvala."
3,ParlaMint-SI_2010-09-24-SDZ5-Redna-20.u154,SDS,-0.947265625,2010-09-24,0.9925785064697266,"Hvala lepa. Saj v glavnem sem že v stališču naše poslanske skupine povedal, kje je pravzaprav nasprotovanje temu zakonu oziroma zakaj menimo, da ni primeren za nadaljnjo obravnavo. Ni primeren zaradi postavke ""elektronski sistem cestninjenja"", zaradi postavke, ki je vredna 150 milijonov evrov. 150 milijonov evrov naj bi v tem trenutku dali državnega poroštva za cestninjenje. Ob tem, da so prioritete gradnje cest, tudi avtocest, odsekov, ki se kar nekako oddaljujejo in ne pridejo na vrsto, na kar opozarjamo vsi v Državnem zboru, pa kljub temu ne pride do njih. Ne gre za to, da bi rekli, elektronski sistem cestninjenja, cestninjenja v prostem prometnem toku, to so vse ukrepi, s katerimi se ukvarja tudi Evropska unija, Evropska komisija, ima svoje programe, želi se vpeljati interoperabilnost, in menimo, da se država Slovenija pač lahko priključi na ta sistem elektronskega cestninjenja, cestninjenja v prostem prometnem toku, ko bodo države okoli nas to tudi sprejele. Namreč, saj vemo, da je pri nas zelo obremenjen avtocestni križ s tranzitom. In je verjetno ceneje, če ostale države vpeljejo ta sistem in se potem, recimo, Avstrijci skozi Slovenijo peljejo preko svojega sistema, ki bo moral biti povezljiv. Če pa mi uvajamo zdaj na začetku to cestninjenje, bomo pa najbrž morali opremiti vso Evropo s temi napravami. Zakaj pa? Morda je tudi za to treba dati 150 milijonov evrov. Škoda, zakaj zdaj, ta hip, ko pa vemo, da bi lahko naredili veliko za pospešitev pridobivanja dokumentacije, odkupov zemljišč, ne vem, morda že začetek gradnje na teh odsekih, ki so nujno potrebni in ljudje čakajo na njih. To je ta nedokončani del avtoceste od Dražencev do Gruškovja. Ne vem, kako bodo poslanci, ki so iz teh krajev, lahko razložili, da se bo država ta hip zadolžila za 150 milijonov evrov za elektronski sistem cestninjenja v prostem prometnem toku, ko pa vemo, da sistem cestninjenja deluje. Deluje, po avtocestah se kljub vsemu vozimo pretočno. Dobro, kamione tudi cestninimo, kolon na cestninskih postajah, dolgih kolon tovornjakov ni več. Ampak avtocesta Draženci–Gruškovje pa stoji, pa bo nekje v prihodnosti. Ko sem vprašal ministra za promet, kaj se dogaja z avtocesto od Postojne proti Jelšanam in naprej, navezano na hrvaški avtocestni sistem, namreč Hrvaška je zgradila do mejnega prehoda zelo lepo avtocesto, in od Divače do Ilirske Bistrice. Kaj dobim v odgovoru? Ni letnice, ne moremo natančno določiti, kdaj bomo začeli graditi tisti del avtoceste. In da gremo spet nazaj na tretjo razvojno os, o kateri moja poslanska kolegica iz vrst Socialne demokracije vedno govori. In prav ima. Ampak, tu pri tej tretji razvojni osi niti ne vemo, ali bo to pristojnost Darsa ali ne bo pristojnost Darsa, ali bo to cestninjena cesta ali ne bo cestninjena cesta. Vemo pa, da namenjamo 150 milijonov evrov ta hip za sistem cestninjenja. Menimo, da lahko počakamo. V naši poslanski skupini in tudi jaz osebno menim, da lahko sistem cestninjenja počaka. Da lahko počaka evropsko interoperabilnost, saj ti projekti tečejo in bodo sigurno cenejši, ko se jih bo lotila cela Evropa in ne Slovenija. Slovenija je že izumila svoj ABC, ki ni bil ne interoperabilen, kaj interoperabilen, sploh je deloval na nestandardnih frekvencah, ampak v redu, dobro je pač deloval, je bil del neke preteklosti, nekega pač tedanjega razmišljanja in je bil najbrž drag in je bil drag. Zdaj pa imamo sistem, ki omogoča pretočnost na avtocestah, je dober in lahko deluje. In če gremo nazaj še na razpravo o namenskih sredstvih, ker morajo biti poroštva in so bila v prejšnjem mandatu namenska sredstva ukinjena. Saj, vsa možnost bi obstajala, da bi zdaj, in pravzaprav bi bilo zelo dobro, da bi se namenjala namenska sredstva iz proračuna za gradnjo infrastrukture, vendar žal, koalicija se za to ni odločila. Ni se odločila, pa je to verjetno dobra prioriteta in se spodbuja, zdaj, ko je kriza, se lahko spodbuja. Pa pač ne. Saj naš zakon, ki smo ga v dobri veri vložili v parlamentarno proceduro in ki je namenjal 0,6 % bruto družbenega proizvoda državnega proračuna za namensko financiranje gradnje cestne infrastrukture, pa ni doživel podpore, ker se je reklo, da se bo nadaljevalo po tem sistemu, kot ga je prejšnja vlada določila: z zadolževanjem, brez namenskih virov iz proračuna. Dobro, saj. Ampak res pa je škoda, da se namen kreditiranja in namen poroštev daje za elektronski sistem cestninjenja v takšni višini, ko pa imamo potrebe po gradnji osnovne infrastrukture tako močno izpostavljene. In ni dokončanih avtocestnih odsekov, ne proti Primorski, ne na phyrnski cesti, ne na razvojnih oseh, mi pa že gremo v neko nadgradnjo, ki lahko brez težav počaka, sploh ker so tudi zaradi uvedbe vinjet avtoceste pretočne. In če gledate podatke, se je veliko prometa, to so preverljivi podatki, s teh vzporednih državnih cest preusmerilo na avtoceste, kar je spet en dodaten plus. Zato menim, da lahko predlagamo, da Vlada popravi in da nameni raje za tisto, kar je najbolj potrebno; se pravi za dokumentacijo in gradnjo manjkajočega dela avtocestnega sistema, dajmo v to 150 milijonov, elektronski sistem lahko še počaka, saj čaka tudi v Evropi. Hvala."
3,ParlaMint-SI_2002-09-23-SDZ3-Redna-18.u4,SDS,-0.97314453125,2002-09-23,0.35260745882987976,"Spoštovani poslanke in poslanci, gospod predsednik, vsi prisotni! Naša poslanska skupina, Socialdemokratska stranka oziroma Koalicija Slovenija kot celota, predlaga državnemu zboru, da predloga zakona o preoblikovanju privatizacije javnega podjetja Slovenske železnice ne obravnava po nujnem postopku, ampak, da ga obravnava po normalnem postopku. Zakaj zagovarjamo takšno opredelitev? Namreč, pri preučitvi problemov v zvezi s predlogi, ki so zajeti v tem zakonu, ugotavljamo, da ni dejansko nobenih razlogov za nujni postopek oziroma, kar je še huje, ugotavljamo namreč, da vsi ti izgovori, ki jih je vlada navedla kot pogoje oziroma zahteve za nujni postopek, v bistvu ne držijo. Namreč iz same razprave in na splošno smo ugotovili, da je dosedanji sistem Slovenskih železnic že prilagojen tako rekoč večini direktiv Evropske skupnosti in da ni potrebe zaradi tega za nujni postopek. Zamujajo se tudi seveda roki, ki so že bili opredeljeni v programu sprejemanja pravnega reda v državnem zboru v zvezi z uskladitvijo s pravnim redom EU, to bi že moralo biti storjeno dejansko že koncem lanskega leta, vendar na splošno zamujamo. EU takorekoč privatizacije ne zahteva, priporoča sanacijo in razbremenitev starih dolgov. Tudi sekretariat ugotavlja, da dejansko opozarja na nedorečenost tega zakona, ker so namreč vse rešitve, ki so predlagane v tem zakonu, izredno nedorečene. Seznanjeni smo tudi, da ekonomsko-socialni svet danes, ko je obravnaval to problematiko, v celoti ni podprl predloga o nujnem postopku. Celo ministrstvo za delo podpira redni postopek, kajti ugotavlja, da rešitve, ki so v tem zakonu podane, ne rešujejo zadev celovito in transparentno, z nekim širokim družbenim konsenzom. Skratka, cela vrsta razlogov je, ki kažejo na to, da mogoče tudi v vladi zelo natančno ta predlog zakona ni usklajen in da tudi še obstajajo tudi v sami vladi oziroma v posameznih ministrstvih dvomi o tem, da predlog zakona po nujnem postopku ni primeren. Zdaj ni časa, da bi navedli vse argumente, zaradi še česa drugega smatramo, da ni potrebno, vendar menimo, oziroma mi, v Socialdemokratski stranki oziroma v Koaliciji Slovenija zagovarjamo v prvi fazi 100% sanacijo javnega podjetja Slovenske železnice d. d., kar je nekako tudi priporočilo Evropske skupnosti, potem zahtevamo analizo stanja z vsemi podatki in razlogi za nastalo situacijo v javnem podjetju Slovenske železnice d. d., opredelitev odgovornosti za nastalo situacijo vpletenih institucij in pa tudi nosilcev pooblastil, potem zahtevamo strokovna izhodišča za poslovno in kadrovsko sanacijo javnega podjetja Slovenske železnice d. d. oziroma po sprejetju tega zakona za poslovni sistem železniških družb. Namreč tega, teh strokovnih izhodišč ni. Skratka zahtevamo, da se položijo na mizo odprte karte, da se naredi program prestrukturiranja oziroma prezaposlitve presežnih delavcev, ki bodo nastali iz tega procesa preoblikovanja in privatizacije, skratka, preveč nejasnosti je, da bi lahko državni zbor prevzel to odgovornost, to veliko odgovornost, da bi tako pomemben zakon, kot je preoblikovanje in privatizacija javnega podjetja Slovenske železnice, obravnaval po nujnem postopku. Spoštovani poslanke, poslanci, naša poslanska skupina oziroma Koalicija Slovenija apelira na vse poslance, da odgovornost, ki jo boste zdajle sprejeli s tem, če boste potrdili ta predlog zakona po nujnem postopku, boste prevzeli tisti poslanci, ki boste dejansko glasovali za takšen postopek. Dobro premislite pred glasovanjem, kajti odgovornost bo na vaših ramah, in zapomnite si, da si boste tudi posledice, ki bodo iz tega sledile, pripisali sami sebi. Toliko za kratko obrazložitev. Predlagamo pač, da se ta predlog zakona sprejme po rednem postopku. Hvala lepa."
3,ParlaMint-SI_2013-12-18-SDZ6-Redna-20.u42,SDS,-0.99560546875,2013-12-18,0.0744108334183693,"Hvala lepa, gospod predsednik. Najprej moram ugotoviti, da oba predhodnika precej malo vesta o tej problematiki glede na razpravo. Žal. Gospod Brulc, razpravljali ste že na odboru in danes ste rekli, da je kazen 60 tisoč za veliko vinsko klet previsoka kazen. V našem predlogu je ta kazen najvišja 10 tisoč evrov. Če je to neprimerno, če je to premalo za eno vinsko klet, ki dve leti plačuje grozdje pridelovalcem in da dobi še 10 tisoč evrov kazni – veste, koliko grozdja bi lahko plačala ta klet vinogradniku, ki čaka leto ali več za plačilo svojega pridelka? In za malega vinogradnika, ki obdeluje nekaj sto trt, je od 100 do 500 [[…]]Govorim za malega pridelovalca kot fizično osebo, imamo tudi večje pridelovalce, imajo pa od tisoč do 5 tisoč evrov kazni, a tudi za to mislim, da je dosti visoka kazen; ali za odgovorno osebo pri neki vinski kleti od 400 do 2 tisoč evrov kazni, mislim, da če dobi srednjo, tisoč evrov, da je tudi približno enomesečna plača. Tudi za to kazen mislim, da je nekje sorazmerna. Glede na to, kaj so hujši prekrški. Če malega pridelovalca, ki prodaja vino, ki prodaja 500 litrov vina, zaloti inšpektor, pa da je vino malo že ušlo, dobi 500 evrov kazni. Mislim, da plača državi celoletni pridelek, 500 litrov ima mogoče ravno za prodajo. Govorim predvsem v imenu malih vinogradnikov, na Dolenjskem jih je najmanj 10 tisoč. Bil sem sam predsednik upravnega odbora Zveze društev vinogradnikov Dolenjska, kjer je 32 društev, 6 tisoč vinogradnikov včlanjenih in od tega mogoče kakšen procent večjih vinogradnikov, ki živijo od pridelave vina. Vsi ostali so ljubiteljski, ki obdelujejo na takšnih strminah, ki jim pravijo Evropejci herojsko vinogradništvo, ki vlagajo del svojih plač in pokojnin v to, da lahko z ljubeznih obdelajo to zemljo. Moramo pa ta zakon gledati tudi v kontekstu vseh drugih davščin, ki jih na novo ali povečujemo ali uvajamo za te male vinogradnike. Namreč, na Dolenjskem je tudi po Zakonu o prostorskem načrtovanju zidanica – če je imel nekdo zidanico, če je zgradil zidanico, je bil pogoj, da ima 8 do 10 arov vinograda, zidanica naj bi bila tlorisa 5x7 metrov ali 6x8 metra. Ta zidanica bo zdaj obremenjena, kot je kolega Bogovič povedal zadnji, tam od 150, 160 evrov davka na nepremičnine. Kolegica Hočevar je povedala, da naj bi se 14-krat dvignil tudi katastrski dohodek. In gospod Brulc, ko ste rekli mali vinogradniki pridelajo na 10 arov vinograda – to je približno 300 do 400 trt in če prideluje cviček, je to dva litra na trto, to je maksimalno 800 litrov cvička, od tega porabi za lastno porabo mogoče 200 litrov, 500 do 600 litrov ima za prodajo. Kje ga bo prodal? Povejte mi, kje ga bo prodal. Če greste vi k njemu kupit, je siva ekonomija. Vse vino, ki se prodaja, mora imeti analizo, da je vino korektno in to je vse, kar po mojem ta vinogradnik potrebuje, da je dokazana kvaliteta tega vina. Imamo pa kontrole že sedaj; vsak, ki ima več kot 5 arov vinograda, se mora registrirati, vpisati v register. Vsak, ki ima več kot 10 arov vinograda, mora prijaviti pridelek. In ko prijaviš vinograd, moraš prijaviti tudi, kakšen imaš trsni izbor, kaj je posejano, ne smeš imeti posajenega tistega, kar ni za tisto vinorodno območje dovoljeno. In če potem prijaviš tudi pridelek, moraš imeti analizo in prodajaš to vino nekje na stojnici; sami ste pa povedali, da so ugotovili inšpektorji, koliko uvoženega vina se prodaja na stojnicah. To je enako kot s tisto zelenjavo iz Trsta, ki je kot ekološko pridelana na tržnicah v Sloveniji. Inšpektor lahko kontrolira, vsak, ki prodaja, mora imeti zraven analizo. Iz analize je razvidno, od kod je ta pridelovalec, kakšna je kvaliteta vina in če inšpektor posumi, da ni kvalitetno, lahko vzame vzorec in da na analizo in potem tudi kaznuje. Vendar, če želimo mi v današnjih časih, ko država gleda samo, kako bo državljane čim bolj ožela s svojimi davki, z novimi davki in s tem prehranila razbohoteno birokracijo državno, največ državno administracijo, se ne zavedamo oziroma morali bi se mi poslanci zavedati, da s tem uničujemo malega človeka. Eni od teh so tudi ti mali vinogradniki. Če želimo in se hvalimo po svetu, kako imamo lepo deželo, kulturno krajino, lepo obdelano, potem nehajmo na tak način, kot to delamo, to počnemo. Od tega malega vinogradnika je treba sešteti katastrski dohodek, to je obdavčitev malega vinogradnika – pavšalna obdavčitev je katastrski dohodek. Potem z davkom na nepremičnino in sedaj še prepovedujemo temu malemu vinogradniku, da bi prodajal korektno vino z analizo – kje bo prodajal, če ne v gostinskih lokalih? V trgovinah tudi ne. Vsi, ki se pa malo spoznamo na kletarjenje, pa vemo, kaj pomeni vino pridelano, pripravljeno za prodajo v steklenici. To vino mora biti pripravljeno, da zdrži temperaturo 40, 50 stopinj nekje v neki izložbi v steklenici. To vino ima povečano, dosti višjo vsebnost prostega in vezanega žvepla, da zdrži. Ni pa to, če ima to, boljše vino, ampak bistveno slabše vino. Večina teh vin mora biti filtriranih, tisti degustatorji znajo na ocenjevanju povedati, če vino filtriraš in tretiraš z raznimi čistili; škoda dajati na ocenjevanje in pričakovati vrhunske ocene. Imeli smo primere, ko so turisti hodili iz Francije, kjer so dobri poznavalci vin, med najboljšimi na svetu, ko so želeli domače vino. Tudi poznam Dolenjce, če želimo na Krasu dobiti pravi teran, ga dobiš pri kmetu, ne v vinski kleti. Zakaj? Zato, ker je domače vino, ki ni slečeno vino z raznimi enološkimi postopki in pripravljeno za v steklenice. Verjetno si vsi želimo, tudi v gostinskih lokalih, kar najboljše vino. Če je vino natočeno tudi v inoks posodo 25 ali 50 litrov in potem transportirano in takoj priključeno na šankomat, pride vino ubito. Tisti, ki poznate, kaj je domače vino – najboljše vino je iz soda direktno ali iz cisterne direktno s tako vsebnostjo prostega ali vezanega žvepla, ki je minimalno, da je vino še kvalitetno in obstojno. To je najboljše vino. Kaj bomo povzročili s tem zakonom? Mi podpiramo to, da v gostinske lokale stopijo tudi vinarski inšpektorji, da preverijo kvaliteto tega vina, ki se toči v tem lokalu, kar bo absolutno doprineslo k boljši kvaliteti prodajnega ali pa ponujenega vina. To je sigurno določena prednost. Mi smo veseli, da sta v tem zakonu tudi vključena dva amandmaja, ki smo jih mi predlagali na odboru. To je amandma oziroma del tega amandmaja, da se ne kaznuje tistih, ki imajo še posajeno samorodnico, in da se ne kaznuje tistih, ki imajo izven vinorodnega okoliša posajeno vinsko trto za lastno uporabo – nato smo kasneje izvedeli, da to tudi v evropski direktivi piše, ni pa v našem zakonu do sedaj. Imamo primere, ko imamo kar nekaj društev vinogradnikov izven vinorodnih območij. Pridelujejo, ampak za lastno uporabo – zakaj ne? Zakaj ne bi to vino dali tudi na ocenjevanje. Ne smejo ga pa prodajati javno, ker verjetno je to prav. Mogoče je pa treba te meje vinorodnih območij tudi prilagajati temu, kar vinogradniki ugotavljajo, da se z novimi podlagami, novimi sortami in kloni da pridelati še kvalitetno vino tudi drugje, izven teh vinorodnih okolišev. Imamo v Avstriji primer Schilcher – verjetno ste slišali za Schilcher. Kakšno zgodbo so Avstrijci naredili s tem Schilcherjem! Vino Schilcher izhaja iz namiznega grozdja, ki ne doseže sladkorne stopnje ne vem kako visoke, tam 15 % mogoče 16 %, in vemo, da iz tega grozdja brez dosladkanja ne moreš pridelati vina, ki ima alkohola nad 10 %, ni primerno za stekleničenje, ni obstojno. Je slabše kot naš cviček. Vendar, ker so na določenem območju pridelovali namizno grozdje in ga prodajali do takrat, dokler niso prišla druge sorte, bolj sladke iz tujine, se je pa praktično prodaja tega domačega namiznega grozdja ustavila in tisto območje bi propadlo. Vinogradniki bi nehali, ker pač grozdja ne bi mogli prodati, in so naredili zgodbo, da so začeli iz tega grozdja pridelovati vino, ki ga dosladkajo, da je dobro, in naredili zgodbo, ga zaščitili in razvili turizem na tem območju. Sedaj ogromno tega vina prodajo, ki je po mojem in mnenju še marsikoga bistveno bistveno slabše od naših namiznih vin. Ampak zgodba naredi svoje! Pri nas namesto da bi ohranili to herojsko vinogradništvo na takih strminah, z malimi vinogradi, kjer imamo kulturno krajino, s tem lepo zemljo, obdelano – tukaj ne moremo pričakovati nobenega dobička. Če pa omogočimo tem malim vinogradnikom, da svoje male tržne viške primerno kletarijo, dobijo analizo kot dokument, da je vino dobro, primerno za prodajo in jim omogočimo, da v domačih gostilnah točijo domače vino – mislim, da smo naredili samo plus, ne pa minusa za promocijo tega! Ti mali tržni viški so praviloma kot domače vino boljše od tistega vina, ki je obdelano za prodajo v velikih količinah in za steklenice. Mislim, da mali vinogradniki lahko naredijo promocijo velikim vinogradnikom. Imamo primer, ko gostje prihajajo na Dolenjsko v zdravilišča in potem preko turističnih zidanic poskusijo domače vino, cviček in tudi druge sorte, in želijo to vino kupiti tudi doma, v Angliji, na Švedskem, Danskem. Sprašujejo, zakaj tega vina ne dobijo doma, ker se prileže določeni kulinariki. S tem mislim, da se odpirajo možnosti in reklama za te večje vinogradnike, da lahko ponudijo ta vina tudi v tujino, kjer je povpraševanje. In z razvojem turizma se bo teh možnosti odprlo še bistveno več. Če bomo pa na te male vinogradnike pritiskali z različnimi davki, s povečanim katastrskim dohodkom [[…]]Vemo, kaj pomeni povečan katastrski dohodek, ki vpliva na izračun dohodnine. Kaj pa to pomeni pri raznih socialnih prispevkih, kot so otroški dodatek, potem prispevek za oskrbnino v vrtcu, potem štipendije, se bodo vsi lastniki želeli znebiti tistega, ki jim zmanjšuje možnosti pridobitve nekih državnih sredstev. Imamo že primere, ko mladi na zapuščinski razpravi ne prevzemajo obveznosti in ne prevzemajo nepremičnin, če se s tem samo znižujejo standard, ne povečujejo. To prevzemajo enako, kot bi na zapuščinski razpravi oziroma od nekoga prevzeli kredit – pa nič od njega nimaš! Enako je pri teh manjših vinogradnikih. Imamo pa težave, če nekateri opustijo, ker sigurno bo kar nekaj vinogradnikov starejših, ostarelih opustilo vinogradništvo. Če nekdo mlajši to prevzame, ima pa še to omejitev, da če prevzame še zraven sosednje vinograde v najem, da jih obdeluje, je omejen, da si ne more zgraditi večje stavbe, ker je to kmetijsko območje in je omejeno po Zakonu o prostorskem načrtovanju in z občinskimi prostorskimi akti. Potrebuje kar nekaj let, da pride do stavbnega zemljišča, na katerem si lahko zgradi gospodarsko poslopje, da bo lahko obdeloval večji vinograd, kot ga ima sam. In poleg tega [[...]]"
3,ParlaMint-SI_2010-03-04-SDZ5-Redna-14.u34,SD,0.8291015625,2010-03-04,0.31305992603302,"Predsednik, hvala lepa. Spoštovani sekretar, direktor direktorata, spoštovani kolegi in kolegice! V Poslanski skupini Socialnih demokratov menimo, da je moderna železniška infrastruktura ena od osnov za konkurenčnost in ekonomsko učinkovitost države, saj vemo, da s tem znižuje transakcijske stroške poslovanja. S temeljito reorganizacijo in sanacijo Slovenskih železnic, ki je ta trenutek v teku, pa mislim, da Slovenija postaja pomemben dejavnik na evropskem prometnem zemljevidu. Osebno sem tudi zadovoljen, da se Vlada tega zaveda, da se predsednik Vlade tega zaveda in tudi minister za promet. Samo novela Zakona o varnosti v železniške prometu v slovenski pravni red vnaša direktive Evrope in s tem usklajuje slovenski pravni red s pravnim redom Evropske skupnosti na dveh bistvenih področjih, ker so že tudi kolegi pred mano povedali, to sta na področje interoperabilnosti in področje varnosti. Obenem pa v Poslanski skupini Socialnih demokratov upamo, da bo ta novela pripomogla tudi k zapolnitvi mozaika pri sanaciji in modernizaciji Slovenskih železnic. Seveda same direktive in sami zakoni ne bodo pomagali, če ne bo prišla tudi kar ena kopica denarja. Konkretno na področju varnosti predlog zakona vnaša določila s področja uporabe vzorca spričeval strojevodij, ozemeljsko veljavnost in minimalne zahteve za pridobitev dovoljenja in spričevala, na novo pa so bili opredeljeni tudi strokovna usposobljenost, zdravstveni in tudi drugi pogoji. Zakon predstavlja šele prvi korak pri operacionalizirali v železniškem prometu, zato v Poslanski skupini Socialnih demokratov upamo, da bo Vlada Republike Slovenije čim hitreje pripravila tudi vse podzakonske predpise, ki bodo tudi zakonske določbe operacionalizacije. Tukaj vidim predvsem dva podzakonska predpisa, ki urejata področje tako imenovanih vzdrževalnih del v javno korist in dovoljenje za gradnjo. V Poslanski skupini Socialnih demokratov bomo Predlog zakona o varnosti v železniškem prometu seveda podprli. Hvala."
3,ParlaMint-SI_2013-03-28-SDZ6-Redna-12.u82,SD,0.71142578125,2013-03-28,0.18929152190685272,"Najlepša hvala za besedo, spoštovana podpredsednica. Spoštovane kolegice in kolegi, spoštovani predstavniki Vlade, lep pozdrav! Naj povem že uvodoma, da bomo v Poslanski skupini Socialnih demokratov predlagano novelo Zakona o varnosti v železniškem prometu podprli, saj ugotavljamo, da je temeljni cilj teh sprememb zakona v prilagoditvi slovenske zakonodaje novemu zakonodajnemu okviru Evropske unije; se pravi, predvsem s tistim, kar določa direktiva Evropske unije iz leta 2011 o varnosti v železniškem prometu in se to nanaša na mednarodno povezljivost v mednarodnem železniškem prometu v okviru Evropske unije ali, kot je dejal minister, interoperabilnost v železniškem prometu. Ugotavljamo tudi, da gre pri tej direktivi za nadgradnjo direktiv, ki v zvezi s tem že obstajajo iz leta 2004 ter 2008. Tako kot so kolegi in kolegice iz drugih poslanskih skupin že ugotovili, tudi mi ugotavljamo, da se poglavitne rešitve v zvezi s prenosom direktive nanašajo na določbe o železniškem sistemu in njegovih podsistemih, ki se delijo na strukturne in operativne. Ugotavljamo, da gre za določbe o izjavi in postopku verifikacije. Ugotavljamo tudi, da se določitev postopka verifikacije po notranjih pravnih predpisih zahteva tako, da se določi, kdo lahko ta postopek izvaja. Pri tem je določeno, da pooblastilo izda minister, in sicer ko usposobljenost organa preveri ustrezen varnostni organ. Med te poglavitne rešitve sodi tudi dejstvo, da se v postopek verifikacije vključi priprava ocene in poročila o tveganju za železniški sistem. Tudi v zvezi s tem postopkom minister v skladu z uredbo Komisije določi ustrezen ocenjevalni organ. Ugotavljamo tudi, da je predvideno, da za zagotavljanje povezljivosti pri varnosti železniških vozil, še posebej tovornih vagonov, gre za prenos določbe, da morajo biti ti ustrezno vzdrževani. Za ta namen je zadolžen subjekt za vzdrževanje tovornih vagonov, njihovo delo pa nadzira certifikacijski organ, ki je varnostni organ, ki mora vsaj enkrat letno opraviti nadzor. Nadzor mora izvesti skupno z merili, ki jih določa uredba Komisije, medtem ko merila za subjekte, zadolžena za vzdrževanje drugih tirnih vozil, predpiše minister v podzakonskem aktu. Ugotavljamo tudi, da iz vprašanj Evropske komisije, ki jih je ta zastavila v svojem posebnem pilotskem projektu, povezanem še s prenosom direktive o varnosti na železnici iz leta 2004, da je iz teh vprašanj razvidno, da v zakonu moramo določiti obseg preiskave, ki jo opravlja preiskovalni organ v nesrečah, resnih nesrečah in incidentih, ter prenesti določbe direktive, da preiskovalni organ aktivno izmenjuje stališča in druge izkušnje v okviru Evropske unije. Ker je železniški sistem v celoti v okviru Evropske unije opredeljen kot kritična infrastruktura, se nam zdi izjemno pomembno, da se spoznanja, izkušnje in ugotovitve iz preiskav ob različnih nesrečah, resnih nesrečah in incidentih tudi mednarodno izmenjujejo v okviru Evropske unije. V Poslanski skupini Socialnih demokratov se strinjamo tudi z ostalimi spremembami, ki jih prinaša novela zakona, to je predvsem glede nivojskih prehodov cest čez železniške proge. Potem se strinjamo tudi z določbami, ki jih prinaša poglavje o izvršilnih železniških delavcih, zlasti glede usposabljanja, izobraževanja in izpopolnjevanja strojevodij in njihovega zdravstvenega stanja. Strinjamo se tudi s črtanjem člena, ki ureja vračilo zemljišč v štirih letih od odvzema ali omejitve lastninske pravice, če se v tem roku ne začnejo uporabljati za namen razlastitve, v glavnem za vzdrževalna dela, saj razumemo, da z gradnjo ni mogoče vedno pričeti v štirih letih, prav tako pa se tudi strinjamo s poenostavitvami pri pridobivanju lastninske pravice na zemljišču, na podlagi sklepa Vlade o ugotovitvi javne koristi. Opozarjamo pa, da je treba vzpostaviti varovalo, ki bi zagotovilo vračanje teh zemljišč v primerih, ko železniško gospodarstvo ali ministrstvo za infrastrukturo ne bi imelo namena opraviti ustreznih vzdrževalnih del. Hvala."
3,ParlaMint-SI_2011-03-03-SDZ5-Redna-25.u138,SD,0.65625,2011-03-03,0.9920413494110107,"Hvala za besedo. Lep pozdrav v imenu Poslanske skupine Socialnih demokratov! Pri razpravi na zastavljeno poslansko vprašanje ministru za kmetijstvo, gozdarstvo in prehrano in ministru za okolje in prostor želimo poudariti, da je tretja razvojna os, ki je tudi bila razlog za zastavljanje tega vprašanja, izjemno pomembna za razvoj Koroške regije in Savinjske regije. Namreč, Koroška regija dobi s trejo razvojno osjo veliko večjo zmogljivost in zanesljivo cestno povezavo z avtocesto, s tem pa tudi povezavo v smeri Savinjske in Posavske regije ter Osrednjeslovenske regije oziroma v nadaljevanju tudi do sosednje Hrvaške ter ustrezno navezavo bodočega gospodarskega središča na državno in mednarodno cestno omrežje. Tudi za samo Savinjsko regijo pomeni zmogljivejšo povezavo Velenja do avtoceste oziroma do petega prometnega koridorja, s tem, da se obstoječa cestna povezava od Velenja do avtoceste ohrani, kar je glede na napovedane dolgoročne stopnje rasti prometa tudi nujno, predvsem zaradi Potrebno predvsem zaradi obstoječega in prihodnjega gospodarskega razvoja tega območja. Razvojna os ne pomeni samo izgradnje prometnice, zaradi obvladovanja prometa, ampak pomeni tudi velik potencial za nadaljnji gospodarski in družbeni razvoj tega območja. Glede teh dejstev smo v Državnem zboru razpravljali tudi na Odboru za promet in na Odboru za okolje in prostor. V ta namen smo organizirali skupno sejo, ki je potekala 13. januarja 2010, torej v tem mandatu. In če povzamem nekatere pomembne poudarke oziroma sklepe, ki smo jih sprejeli na teh odborih. Odbor za promet in Odbor za okolje in prostor predlagata Vladi, da naloži nosilcem prostora, da prednostno obravnavajo umeščanje v prostor tras 3, 3A in 4 razvojne osi. V tem primeru, ko se pogovarjamo o tretji razvojni osi, je bil seveda poudarek teh dveh odborov, da se prednostno umešča v prostor prav tretja razvojna os. Glede na to, da je so potrebna za izgradnjo razvojnih osi oziroma prometnic tudi sredstva, sta odbora pozvala Ministrstvo za okolje in prostor ter Ministrstvo za promet, da postopke priprave in sprejemanja državnih prostorskih načrtov posameznih cestnoprometnih povezav na razvojnih oseh izvedeta v takih časovnih rokih, da bo lahko Republika Slovenija za potrebe gradnje cestnoprometnih povezav črpala s strani Evropske komisije odobrena finančna sredstva skladov Evropske unije, odobrena v skladu z operativnim planom razvoja okoljske in prometne infrastrukture za časovno obdobje 2007–2013. Torej, to je izjemno pomembna časovna dinamika, da lahko v te projekte vključujemo tudi za to namenjena evropska sredstva. Ker gre za investicije, gre s tem posledično tudi za ponovno spodbujanje gospodarske rasti v Republiki Sloveniji. Oba odbora sta seveda ta sklep sprejela ravno zaradi tega, da se ti roki poskušajo v največji meri doseči. Eden od teh sklepov, ki govori o zelo veliki pomembnosti razvojnih osi, je pa tudi ta, da se pri zagotavljanju nadomestnih kmetijskih zemljišč, ki jih pogojuje Ministrstvo za kmetijstvo, gozdarstvo in prehrano pri izgubi teh zemljišč zaradi posegov državnega pomena, pretehta in upošteva tudi družbeno sprejemljivost in razvojne učinke na gospodarski in socialni razvoj območij ob cestnoprometnih povezavah, v tem primeru seveda tudi ob izgradnji tretje razvojne osi. Ob vprašanju, ki je bilo zastavljeno v Državnem zboru, je razvidno, da se nekako postavlja vprašanje, da je nerazumljiva odločitev Vlade, da se ob skrbi za najboljša kmetijska zemljišča odloči za pričetek aktivnosti za izgradnjo priključka na avtocesto Koper–Šentilj, in sicer od Šentruperta do Velenja. Ta trasa, pravijo, je kljub velikemu nasprotovanju civilne iniciative in tudi stroke umeščena po sredini Savinjske doline, mimo naselja Braslovč, in bo s tem uničeno ogromno najboljših kmetijskih zemljišč prve kategorije, na katerih so trajni nasadi hmelja in na katerem je zgrajen tudi namakalni sistem Trnava–Brije. V teh postopkih, ki so bili izvedeni v tem obdobju in so, lahko rečem. tudi sledili sklepom Odbora za okolje in prostor in Odbora za promet, je prišlo do spoznanja, da je gospodarsko najučinkovitejša ravno ta povezava. In če želimo omogočiti, da Ministrstvo za okolje, Ministrstvo za promet in nenazadnje tudi Ministrstvo za kmetijstvo izpolnijo vsa svoja pričakovanja v rokih, ki smo jih zadali, da pride do črpanja sredstev tudi že v tem obdobju od 2007–2013, se je treba resnično poenotiti pri teh variantah in ne iskati v nedogled novih in novih variant. Ugotovljeno je, da je obstoječa cesta od Velenja do avtoceste seveda nujno potrebna prometnica, tako zaradi obstoječega kot tudi prihodnjega razvoja gospodarstva v tej regiji. In nesmotrno bi bilo danes prekinjati odločitev Vlade, ki je prišla do spoznanja, da lahko umesti v prostor traso od Šentruperta do Velenja in tudi do same avtoceste. Seveda se pri tem v Poslanski skupini Socialnih demokratov zavedamo, da je varovanje najboljših kmetijskih zemljišč tudi ena od prioritet te vlade. In zato je v teh postopkih prišlo tudi do optimizacije poteka te trase, in ta optimizacija pomeni, da se v veliki meri upošteva tudi ta nacionalni interes varovanja najboljših kmetijskih zemljišč. Tako da vse aktivnosti, ki so pripeljane do te točke, je treba nadgraditi v tem smislu, da se resnično odpravijo vse dileme, za kakšne površine poseganja oziroma za kakšen obseg izgube kmetijskih zemljišč gre v tem primer. Nedvomno je treba povedati, seveda na enaki ravni stopnje priprave dokumentacije za vse variante, za kakšen poseg na kmetijska zemljišča gre. Iz teh podatkov, ki smo jih dobili na razpolago ob pripravah na današnjo sejo, lahko govorimo o tem, da se je optimizirana varianta odmaknila od kmetijskih zemljišč in da je možno doseči soglasje za umestitev v prostor tudi z Ministrstvom za kmetijstvo. Če pa bo treba izčistiti vprašanje samih površin, pa je po našem mnenju tudi mogoče naročiti dodatno ekspertizo, ki naj odpravi prav vse dileme, tako znotraj civilne iniciative kot tudi same stroke, ki dela na tem projektu. Poudarjam pa, da si v Poslanskih skupini Socialnih demokratov resnično želimo, da postane ta del umeščen v prostor čim prej, da lahko začnemo črpati evropska sredstva, ki jih imamo že odobrena za to investicijo. Hvala."
3,ParlaMint-SI_2009-07-15-SDZ5-Redna-08.u417,SD,-0.93115234375,2009-07-15,0.5257275700569153,"Želim poudariti tudi, da Evropska komisija izrecno prepoveduje, da Slovenske železnice, ker so enoten sistem, pobirajo in zaračunavajo uporabnino od drugih operaterjev. Če bi bili amandmaji SDS sprejeti, bi prišlo do resnih težav. In ko bi morali odpreti trg tudi za javni potniški promet, tudi za druge operaterje, bi zakon bil resnično neusklajen z zahtevami Evropske komisije. Zato je treba te amandmaje, vse tri, izrecno zavrniti, če želimo vpeljati direktivo Evropske unije za prosti trg na javnem potniškem prometu. Hvala."
3,ParlaMint-SI_2009-07-14-SDZ5-Redna-08.u114,SD,-0.9326171875,2009-07-14,0.9959220886230469,"Hvala za besedo. No, v prejšnjem mandatu, ko se je spreminjal Zakon o železniškem prometu na način, da smo ponovno oblikovali enovit sistem delovanja Slovenskih železnic, smo resno opozarjali, da je ta sistem sicer všečen, vendar izjemno neučinkovit in to se kaže tudi ves čas v praksi, kjer lahko ugotavljamo, da imamo daleč največ nerešenih problemov prav znotraj zagotavljanja normalnega delovanje Slovenskih železnic kot sistema, kot prevoznika, tako potniškega prometa kot seveda tudi tovornega prometa. Imamo izjemno veliko težav pri vzdrževanju in tudi izvajanju investicij. In k temu je seveda dodala svoje tudi direktiva, ki zapoveduje ravno tako, da sprostimo dostop tudi tujim operaterjem na naše tire, zato da upravljajo ne samo tovorni promet, ampak tudi potniški promet. In to je nov položaj, ki je še posebej izpostavljen prav v tem trenutku, ko dejansko spreminjamo s tem zakonom delovanje Slovenskih železnic na način oziroma upoštevamo pri Zakonu o železniškem prometu, dejstvo, ki nam nalaga direktiva, da pač moramo dopustiti drugim operaterjem, da pridejo tudi na naše tire. In zelo nenavadno bi bilo, če bi seveda naš operater bil tisti, ki bo neposredno zaračunaval tudi drugim operaterjem uporabnino za te tire. Dejstvo je sicer, da je ta uporabnina daleč od tistega, kar bi dejansko morala biti, če bi želeli iz te uporabnine posodobiti in primerno vzdrževati železniške tire, vendar ravno zaradi tega, ker je naš operater v tako slabem stanju, so te uporabnine izjemno majhne, nizke in takšne nizke uporabnine bodo plačevali tudi vsi tuji operaterji. S tem, ko smo si zatiskali oči o stanju na Slovenskih železnicah, danes subvencioniramo tudi tuje operaterje na način, da bodo plačevali zelo nizko uporabnino slovenske železniške infrastrukture. In to je tisto, kar nas samo iz koraka v korak postavlja v težji položaj, v slabši položaj in mislim, da je enkrat že čas, da začnemo realno razmišljati o tem, kje so tisti največji problemi, zakaj Slovenske železnice ne dosegajo boljših rezultatov, kot bi jih lahko glede na strateški položaj Slovenije. Ta položaj ni zanemarljiv, je izjemno dober, primeren. Res je, da naša država ni ne vem kako velika in da teh kilometrov po Sloveniji ni ravno ne vem koliko, da bi jih lahko zaračunaval toliko kot, recimo, v Nemčiji, Avstriji ali drugih večjih državah, ampak vendarle. Je pa tudi gostota prometa takšna, ki bi lahko nam omogočala, da poberemo pri teh uporabninah, predvsem za druge operaterje, predvsem tudi zaradi tega, ker je zagotovljena prisotnost drugih operaterjev, več sredstev. Dejstvo je, da se moramo vprašati, ali resnično znotraj sistema Slovenskih železnic ne prihaja do prelivanja sredstev iz javnih storitev v tržno storitev in ali ne bomo zaradi tega seveda tudi dobili kakšen dodaten opomin, da moramo te stvari resnično peljati transparentno in nediskriminatorno. In to je tisto vprašanje, ko pravzaprav nikoli ne dobimo tudi jasnega odgovora, kaj se dogaja znotraj Slovenskih železnic. Enkrat je rezultat zelo kritičen, drugič je nekoliko manj kritičen. Tretjič je spet nekoliko prilagojen nekim razmeram, ki so se poskušale prikazovati glede na trenutno, bi rekel, politično voljo in interes in vse to dejansko narekuje smer, da poskušamo ločevati nekatere stvari, ki jih je treba pač ločiti. Jaz se strinjam, da ta hip upravljavec slovenskih tirov so Slovenske železnice. Ampak vendarle, ali je ta rešitev dovolj čista in primerna, da jo kar naprej ohranjamo, pa se postavlja zelo veliko vprašanje. In prav nenavadno bo, če bi naše Slovenske železnice, naš operater, sklepal pogodbo o tem, kako bo ali zaračunaval ali obračunaval uporabnino. Mislim, da tukaj neke velike razlike predvsem v znesku ni, pa tudi v medsebojnem odnosu ne. Je pa res,da se lahko v nekem trenutku, verjetno da, lahko tudi ta sistem obračunavanja oziroma zaračunavanja lahko uporabi za to, da se onemogoča konkurenco pri določenem poslu. In ravno to onemogočenje konkurence je tista diskriminatornost, o kateri zagotovo tudi direkcija zelo jasno govori, da je ne smemo dovoljevati. Enovita organiziranost odpira številna vprašanja, številne nejasnosti in bolje, da jih tudi začnemo danes razreševati, ne jutri, ker nam bo veliko lažje tudi pri tem, ko bomo morali še bolj jasno začrtati ukrepe, kako sanirati ta sistem. Hvala."
3,ParlaMint-SI_2006-12-14-SDZ4-Redna-23.u151,SD,-0.95849609375,2006-12-14,0.9958858489990234,"Hvala lepa, spoštovani predsednik. Spoštovani ministri, spoštovani kolegi! Tudi jaz bi dal nekaj komentarjev. Sicer z odgovorom, ki mi ga je dal spoštovani minister ne morem biti zadovoljen, ker karkoli se dogaja v Slovenskih železnicah ta trenutek lahko mirno rečem, da gre v tisto rubriko ""saj ni res, pa je"". Prvič, bi rekel tako, da Slovenske železnice že tri meseca nimajo prvega strojevodje. Verjamem in vem, da je bil prvi razpis neuspešen, vendar na ta vlak, ki pelje navzdol, se verjetno noče noben strojevodja usesti. Če pokomentiram, da je Vlada v tem mandatu predložila v Državni zbor poroštvene zakone samo na področju železnic za dobrih 107 milijard tolarjev kreditov, če prištejemo tu še Darsove poroštvene kredite, lahko ocenjujemo, da se država resnično navadno zadolžuje. Žal je to, bom rekel, eden ključnih resorjev ministrstva za promet. Da pa ne govorim, da Državni zbor postavlja v pozicijo tako rekoč čez noč, da mora sprejeti novelo Zakona o železniškem prometu, zato ker je Vlada zamudila ti dve leti in ni pravočasno dala zakona v proceduro in je tudi koalicija danes zavrnila naš predlog, predlog Socialnih demokratov, ki ga je dal moj kolega Miran Potrč, da vendarle ustavimo konje in da spregovorimo še o tem problemu, se mi zdi nekorektno. In drugič, ko je bil na obisku v Sloveniji komisar za promet gospod Barrot je jasno in glasno povedal, da enovito podjetje ni v skladu z evropskimi direktivami. To tudi vi sam gospod minister dobro veste. V glavnem gre za parcialne in neke interese posameznih ljudi na Slovenskih železnicah, predvsem ko govorim o sindikalistih. Zato vas prosim, da mi na te odgovore še odgovorite."
3,ParlaMint-SI_2012-06-13-SDZ6-Redna-04.u16,OTHER,0.81103515625,2012-06-13,0.5024441480636597,"Določbe direktive Komisije 2010/40ES predstavljajo okvir za uvajanje inteligentnih transportnih sistemov v cestnem prometu in drugih vrstah prevozov. Tako bomo postavili temelje za integracijo najsodobnejših informacijskih in telekomunikacijskih tehnik v transportne sisteme in prevozna sredstva. V Novi Sloveniji menimo, da se bo lahko s tem povečala prometna varnost, izboljšala obveščenost voznikov in pretočnost prometa, posledično pa to pomeni tudi zmanjšanje negativnih vplivov na okolje. S spremembo tega zakona bodo postavljeni tudi novi pogoji za načrtovanje investicij na področju gradnje in vzdrževanja cest. Pričakujemo, da se bo pri izdelavi investicijske dokumentacije lahko dosegala večja stroškovna učinkovitost kot doslej in da bo načrtovanje potekalo hitreje. Spremembe bodo ponudile tudi izboljšave nekaterih določil, ki so se v praksi izkazale za neustrezne in so ovirale upravljanje s cestno infrastrukturo. V Novi Sloveniji ocenjujemo, da so spremembe zakona potrebne in smiselne v luči izboljševanja našega življenjskega standarda, boljšega upravljanja in ohranjanja čistega okolja. Zaradi vseh teh razlogov bomo predlog zakona podrli."
3,ParlaMint-SI_2019-10-07-SDZ8-Izredna-26.u16,OTHER,0.765625,2019-10-07,0.42141279578208923,"Predsednik, ministrica, kolegice in kolegi, dober dan! S predlogom zakona, ki ga je v zakonodajni postopek vložila Vlada, je predvidena implementacija dveh evropskih direktiv, večji del sprememb se pa nanaša na področje javnega potniškega prometa. V Poslanski skupini SMC pozdravljamo spremembe veljavnega zakona o prevozih v cestnem prometu in bomo predlog zakona tudi podprli. Podprli pa ga bomo predvsem zato, ker smo prepričani, da bodo predvidene spremembe pozitivno vplivale predvsem na povečanje števila uporabnikov javnega potniškega prometa. Že septembra 2016 je bila uvedena subvencionirana enotna vozovnica integriranega javnega potniškega prometa, s katero se je dijakom, študentom in udeležencem izobraževanja odraslih omogočilo, da enotno subvencionirano vozovnico uporabljajo za različne vrste javnega prevoza. S tem korakom je Slovenija naredila pomemben premik k modernemu, k učinkovitemu in uporabnikom prijaznemu sistemu uporabe javnega prometa. Ena izmed sprememb, ki jo predvideva tudi ta zakon, je uvedba sistema enotne vozovnice za vse skupine uporabnikov javnega potniškega prometa, kar pa je zares dobrodošlo in že težko pričakovano. Ker se mi zdi ta ukrep izredno pomemben in navsezadnje v zelo veliki meri prispeva k trajnostni mobilnosti, sem marca letos o tem povprašal tudi ministrico. Zato je moje zadovoljstvo še toliko večje, da je enotna vozovnica zdaj na voljo vsem, ki uporabljajo javni potniški promet. Sam predlog zakona predvideva še eno zelo pomembno spremembo. Gre namreč za to, da se bo končno tudi zakonsko uredila pravica do brezplačnega prevoza za težje in težko gibalno ovirane študente. Te pravice do zdaj žal še niso bile jasno določene. Četudi je bil z eno od novel Zakona o prevozih v cestnem prometu leta 2012 urejen sistem subvencioniranih prevozov za dijake in študente, zakonsko niso bile urejene izjeme, ko na primer dijaki in študentje zaradi gibalnih oviranosti ali drugih razlogov potrebujejo prilagojen prevoz. Na samo diskriminacijo študentov invalidov pri njihovem prevozu od doma do fakultet, kjer se šolajo, je vrsto let opozarjal v svojih priporočilih tudi Varuh človekovih pravic. V zvezi s subvencioniranimi prevozi določenih skupin šolajočih pa pozdravljamo tudi ureditev subvencioniranega prevoza za športnike do samega kraja vadbe. Kot rečeno, v poslanski skupini SMC menimo, da bodo predvidene spremembe pozitivno vplivale na povečanje števila uporabnikov javnega potniškega prometa, vendar pa se moramo obenem tudi zavedati, da bomo skupaj kot družba morali storiti še veliko več. Da se nekdo odloči za uporabo javnega potniškega prometa, mu mora ta nuditi hitro, udobno in cenovno ugodno potovanje, pri čemer pa veliko k takšni odločitvi pripomore optimizacija mreže javnega prevoza in njegova večja pogostost. Kot rečeno, bomo v Poslanski skupini SMC predlog zakona podprli. Hvala lepa."
3,ParlaMint-SI_2021-03-29-SDZ8-Izredna-67.u40,OTHER,0.74853515625,2021-03-29,0.298824667930603,"Spoštovani! Danes odločamo o spremembah in dopolnitvah Zakona o varnosti v železniškem prometu, ki ureja področje umeščanja neželezniških infrastrukturnih objektov ter podrobneje opredeljuje naloge nadzora nad izpolnjevanjem pogoja certificiranih subjektov in centrov usposabljanja ocenjevalcev. S predlaganimi rešitvami se v prakso prenašajo manj zahtevne spremembe in dopolnitve, ki so med drugim skladne z izvedbeno uredbo Evropske komisije. Uredba namreč določa jasnejša pravila o delovanju sistema subjektov, ki so zadolženi za vzdrževanje vozil. V Poslanski skupini Stranke modernega centra podpiramo predlagane spremembe Zakona o varnosti v železniškem prometu. Menimo namreč, da bodo prav vse te spremembe prispevale k varnosti javnega prometa. Po drugi strani pa optimizirajo možnost koriščenja že obstoječih infrastrukturnih potencialov. Podpiramo torej, da se obstoječi zakon uskladi z uredbo komisije Evropske unije, ki v naš sistem prinaša jasnejša določila glede certificiranja, upravljanja in nadzora nad sistemskim delovanjem v železniškem prometu. Zdi se nam ključnega pomena, da pri tako pomembnih vprašanjih, kot je vprašanje varnosti v železniškem prometu, sledimo najnovejšim varnostnim trendom in smernicam. Tudi v prihodnje si bomo prizadevali za to, da se bodo kritične točke v železniškem prometu odpravljale, saj je varna izvedba javnega prometa za državo izrednega pomena. V zakonskih rešitvah, vezanih na gradnjo neželezniške infrastrukture ob progovnem pasu, pa vidimo predvsem veliko razvojno priložnost, saj omogočajo širitev infrastrukture za kolesarjenje in hojo ter s tem krepijo načelo trajnostne mobilnosti. Hkrati pa se rešuje tudi problematika razvoja infrastrukture na področjih s prostorskimi in geografskimi omejitvami, ki jih v Sloveniji zaradi razgibane pokrajine ne manjka. V Poslanski skupini Stranke modernega centra smo mnenja, da mora Slovenija v skladu z vsemi varnostnimi priporočili uveljaviti sleherno priložnost za optimizacijo svoje infrastrukture. Prav tako verjamemo, da so infrastrukturni projekti v obliki sprehajalnih poti in kolesarskih stez izrednega pomena, pomemben del slovenskih mest, kar potrjujejo tudi številni projekti, ki so že bili izvedeni v skladu s konceptom trajnostne mobilnosti. Na podlagi navedenih dejstev bomo v Poslanski skupini Stranke modernega centra novelo Zakona o varnosti v železniškem prometu z veseljem podprli. Hvala lepa."
3,ParlaMint-SI_2011-02-28-SDZ5-Redna-25.u95,OTHER,-0.95458984375,2011-02-28,0.32530641555786133,"Novo podjetje bi naj vodilo samo novogradnje, nadgradnje in obnove pa bi naj spadale pod Ministrstvo za promet, ki bi s pomočjo javnih naročil iskalo izvajalce za posamezne projekte. Na ta razpis bi se lahko prijavile tudi Slovenske železnice. S tem se, kot je mogoče razumeti, dejansko podvajajo funkcije vodenja investicij na področju nadgradenj, dodatno se dogaja vmesni člen med investitorjem, to je državo, in pa konkretnim izvajalcem. S tem bo postal sistem nepregleden in zapleten. Namesto da bi jih pospeševali, bomo investicije zavirali. Ko bodo Slovenske železnice same z razpisom iskale konkretne izvajalce, bodo kršile evropske direktive in se znašle v konfliktu interesov, na kar smo opozarjali pri sprejemanju zakona. Enako nesprejemljivo, škodljivo in zelo negospodarno pa je, da bo tak način podražil investicije. Kje sploh tičijo dejanski vzroki za take neracionalne rešitve? Kako misli ministrstvo to reševati in preprečiti negativne posledice, ki sem jih navedel? Glede na to, da je gospod Marinič predlagal razpravo v Državnem zboru o tej problematiki, je sam ne bom, in se vam zahvaljujem za odgovore."
3,ParlaMint-SI_2005-09-26-SDZ4-Redna-09.u121,OTHER,-0.97265625,2005-09-26,0.9919587969779968,"Hvala lepa za besedo, gospod podpredsednik! Cenjeni poslanski in ministrski zbor! Spoštovani gospod minister za promet gotovo ve, da so Slovenske železnice do konca letošnjega julija ""pridelale"" izgubo v višini 1,23 milijarde tolarjev. Pred enim letom pa so beležile v istem času 508 milijonov tolarjev čistega dobička. Posebej bode v oči podatek, negativen rezultat paradnega konja železnic, tovornega prometa, ki je konec letošnjega julija znašal 447 milijonov tolarjev izgube, lansko leto ob istem času pa je tovorni promet ustvaril 1,09 milijarde tolarjev dobička. Torej podatki, ki kažejo na to, da se kriza ne samo nadaljuje na področju železnic, ampak tudi poglablja. Zato me zanima: Kaj konkretno je ministrstvo v zadnjem letu storilo, da se kriza sanira ali vsaj malo zaustavi? Kaj bo storilo za sanacijo tekočega poslovanja holdinga? Kako bo vzpostavilo dejansko delovanje holdinga, ki je zaživel lansko leto vsaj na papirju, vendar vsa tri podjetja, ki so združena pod isto streho: potniški promet, tovorni promet in pa infrastruktura ne živijo. Zanima me: Kako bo pojasnil tako volivkam in volivcem kot tudi organom EU oziroma utemeljil odločitev, da se te tri strukture holdinga zopet združijo v eno podjetje, če ravno tudi direktive tega ne omogočajo? Zanima me: Kdaj bomo lahko na odboru za promet dobili poročilo delovne skupine, ki se je s tem ukvarjala in je menda delo po besedah državnega sekretarja doktorja Verliča končala že meseca aprila, poročila pa še vedno nimamo? Zanima me: Kdaj bomo končno dobili gradivo, ki naj bi ga pripravilo ministrstvo in agencija, da bomo končno lahko na odboru za promet opravili javno razpravo o krizi železnic? Naj vas tu spomnim na vašo obljubo našemu vrlemu poslancu Srečku Prijatelju 6. junija 2005. Rekli ste, da z reševanjem nastalega položaja nikakor ne želite zavlačevati. Zato je moj odgovor: Kdaj bomo na odboru dobili to gradivo, da končno lahko opravimo razpravo, kajti čaka nas še kar nekaj dela? Nenazadnje je to povezano z vašim predlogom prometne politike, ki je seveda tudi že vložena v parlamentarno proceduro. Najlepša hvala že v naprej za vaša pojasnila in seveda tudi za čim prej poslano gradivo."
3,ParlaMint-SI_2019-09-24-SDZ8-Redna-11.u14,OTHER,-0.9765625,2019-09-24,0.021611103788018227,"Lep pozdrav vsem skupaj! Namen po dopolnitvi Stanovanjskega zakona je dober, in sicer gre za zagotovitev takšnega stanja večstanovanjskih stavb, da bo zagotovljena njihova normalna uporaba za vse. Navedbe Vlade, da predlagana novela ne ureja sistemsko tega področja in da bodo v letošnjem letu slednje uredila sama, po našem mnenju niso realne. Zakaj? Poznamo večje število direktiv, za katere je potekel rok za interpelacijo, za kar smo že dobili opomine s strani Evrope. Trditvam vladne strani, da bo sistemsko uredila Stanovanjski zakon, ne verjamemo, saj so na oblasti že več kot eno leto, pa sprememb še ni. Stanovanjska politika se je vrsto let zanemarjala. Gre za novelo, katera zaobjame veliko populacijo in državljanov in rešuje težave marsikaterega, bodisi etažnega lastnika bodisi uporabnika stanovanja. To novelo bomo podprli iz razloga, ker se bo pomagalo predvsem gibalno oviranim osebam, starejši populaciji, mladim družinam in še komu. Trenutno veljaven predpis, ki določa soglasje vseh etažnih lastnikov, če gre za arhitektonsko spremembo, za katero je potrebno gradbeno dovoljenje, je neživljenjski. Potrebno je zasledovati cilj funkcionalne prilagoditve stanovanj, ki se se izkazuje predvsem skozi socialno funkcijo lastništva nepremičnine – slednje je določeno tudi v 67. členu Ustave Republike Slovenije –, da lahko v praksi sploh zaživi predpisana socialna funkcija lastnine, in sicer s funkcionalnostjo stanovanj, je neživljenjsko, da trenutno veljavni zakon predpisuje soglasje vseh etažnih lastnikov, in sicer za odpravo arhitektonskih ovir. Stanovanjska politika se je vrsto let zanemarjala in prav je, da je Državni svet prevzel pobudo in predložil v obravnavo dopolnitve Stanovanjskega zakona. Upam, da je s svojo aktivnostjo predramil tudi Vlado, vsaj na odboru je bilo tako videti pri glasovanju. V Poslanski skupini Slovenske nacionalne stranke smo na terenu med etažnimi lastniki zaznali težave, in sicer glede predpisanega soglasja vseh etažnih lastnikov. S tem mislim predvsem na financiranje izvedbe fasad na večstanovanjskih objektih in dvigal in drugih zadev. Zato bomo vsako spremembo, ki bo omogočala reševanje življenjskih težav, tudi v bodoče podprli. Predlagana sprememba, in sicer po zagotovljeni tričetrtinski večini solastniških deležev za izvedbo gradbenih del, ki pomenijo odpravo arhitektonskih ovir, je dobra, zato bomo v Poslanski skupini Slovenske nacionalne stranke zakon podprli."
4,ParlaMint-SI_2008-03-28-SDZ4-Redna-37.u8,SDS,1.0,2008-03-28,0.5139490962028503,"Spoštovani gospod predsednik parlamenta, Državnega zbora, predsednik Vlade in ministri, poslanke in poslanci! V Poslanski skupini SDS ocenjujemo prvo polovico slovenskega predsedovanja, ki se sedaj izteka in katere vrhunec je bilo nedavno spomladansko zasedanje Evropskega sveta v Bruslju zelo uspešno. V Poslanski skupini SDS smo na podlagi dosedanjih rezultatov dela in odzivov, ter pohval visokih predstavnikov držav članic Evropske unije, kot tudi najvišjih predstavnikov evropskih inštitucij prepričani, da bo celotno slovensko predsedovanje uspešno. Evropa pa bo ohranila vrednote in načela, ki kažejo na to, da mora ostati odprta za gospodarski in socialni razvoj, za dinamično in konkurenčno gospodarstvo, znanje in razvoj, medkulturni oziroma medcivilizacijski dialog in družbeni napredek. Izredno veliko pozornost in pohvalo dajejo slovenskemu predsedovanju tudi tuji mediji, med tem, ko v Sloveniji tovrstno poročanje včasih ne kaže prav veliko interesa, nasprotno, včasih se ni mogoče znebiti vtisa, da se samo predsedovanje v nekaterih medijih skuša celo minimalizirati. Slovensko predsedovanje deluje pod motom sinergija za Evropo in tako vso svojo energijo usmerja v zagotavljanje še več sinergije v Evropi, med državami članicami in institucijami Evropske unije, med unijo in državljani, med različnimi generacijami, cilji, strategijami in kulturami. Zlasti v okviru evropskega leta medkulturnega dialoga si bo slovensko predsedstvo še posebej prizadevalo za krepitev dialoga znotraj Evropske unije, ker je to temelj sobivanja evropskih državljanov. Naloge in delovanje, je bilo predstavljeno že v predstavitvi predsednika Vlade, pa kljub temu mi dovolite, da se tudi sam ob mnenju Poslanske skupine SDS osredotočim na nekatere dele te dejavnosti. Nedavno je Evropski svet razglasil začetek novega triletnega obdobja Lizbonske strategije, katerega poudarek bo predvsem na njenem izvajanju. Izpostavljen je poziv komisiji in državam članicam, da okrepijo sodelovanje ustreznih akterjev v lizbonskem procesu. Pri tem bodo imele pomembno vlogo pri ustvarjanju rasti in novih delovnih mest lokalne in regionalne skupnosti. Evropski svet ob tem poudarja, da bo morala Evropska unija po letu 2010 sprejeti nove zaveze glede: strukturnih reform, trajnostnega razvoja in socialne kohezije, da bi se ohranil napredek, dosežen s prenovljeno Lizbonsko strategijo za rast in delovna mesta. Pomemben vidik so tudi naložbe v znanje in inovacije. Države članice Evropske unije morajo za resnično sodobno in konkurenčno gospodarstvo z nadgradnjo znanstvenega in tehnološkega razvoja in posodobitve univerz uvesti peto svoboščino in s tem odpraviti ovire za prosti pretok znanja. V okviru naložb ljudi in posodabljanja trga dela je potrebno okrepiti: izobraževalni del trikotnika, raziskave, inovacije in izobraževanje. Naj omenim še eno področje, in sicer, izkoriščanje poslovnih zmožnosti, zlasti malih in srednje velikih podjetij s sklepi, ki so bili sprejeti o prenovitvi Lizbonske strategije, ki so že začeli prinašati pozitivne rezultate za udeležence tudi na trgu. Tako Evropski svet pozdravlja napredek na področju boljših predpisov doseženega 2007. Mala in srednje velika podjetja so hrbtenica evropskega gospodarstva in lahko znatno prispevajo k večji rasti in ustvarjanju delovnih mest v Evropski uniji. Zelo pomemben poudarek na spomladanskem zasedanju je bil na področju podnebnih sprememb in energetike. Evropska unija se je zavezala, da bo še naprej igrala vodilno vlogo na področju podnebnih sprememb in energetike ter zoževala zagon med pogajanji o Okvirni konvenciji Združenih narodov o spremembi podnebja in Kjotskem protokolu. Cilj je doseči velikopotezen, globalen in celovit dogovor o podnebnih spremembah za obdobje, tudi po letu 2012, ki bo skladen s cilji Evropske unije. Seveda, ko govorimo o podnebnih spremembah, ne moremo mimo njihovega vpliva na mednarodno varnost. Podnebne spremembe lahko namreč povzročijo celo vrsto konfliktov v različnih delih sveta. Sklepi Evropskega sveta tako pozivajo svet, da preuči poročilo visokega predstavnika za skupno zunanjo varnostno politiko Javierja Solane in Evropske komisije o tej problematiki, in najkasneje do decembra 2008 poda priporočila o nadaljnjih korakih, ki morajo vključevati tudi sodelovanje s tretjimi državami in regijami. Na zasedanju Evropskega sveta je bil sprejet tudi dogovor o krepitvi barcelonskega procesa Uniji za Sredozemlje, s katero je Evropski svet odobril idejo oziroma načelo o Uniji za Sredozemlje, ki bo združevala vse države članice Evropske unije, kakor tudi sredozemske države, ki niso članice Evropske unije. Tako je bila razprava, ki je bila pri tem nekoliko bolj neformalna in omejena na ožji krog umeščanja v institucionalne okvirje in bo nedvomno prispevala h krepitvi odnosov z državami v soseščini Evropske unije. In še nekaj. Evropski svet je potrdil vmesno poročilo Sveta o stabilnosti finančnih trgov. Kljub nestabilnosti mednarodnega finančnega sistema so se po lanskih jesenskih pretresih finančni trgi le nekoliko prilagodili, in sicer na podlagi ukrepov za stabilizacijo razmer, ki so jo sprejeli Evropska centralna banka, nacionalne oblasti in organi Evropske unije ter finančne inštitucije. Slovensko predsedovanje torej poteka zelo uspešno, saj se je lotilo ključnih področij prenovljene Lizbonske strategije in podnebnih sprememb ter energetike. Gre za ključna področja za trajnostni razvoj na vseh področjih in sledi motu predsedovanja ""Sinergija za Evropo."" In naj zaključim z ugotovitvami predsednika Evropske komisije, gospoda Barossa, na otvoritvi letošnjega marčnega zasedanja, kjer je ocenil dosedanje slovensko predsedovanje kot zelo uspešno. Kar še bolj potrjuje mnenje Poslanske skupine SDS, ki je predstavljeno na današnjem zasedanju. Hvala lepa."
4,ParlaMint-SI_2008-07-17-SDZ4-Izredna-39.u197,SDS,0.7265625,2008-07-17,0.9938156604766846,"Hvala lepa, gospod predsedujoči. Moram reči, da se zavedate, da poročila pripravljajo strokovne službe in da morajo odražati seje odbora. Spoštovani! Tokratni predlog deklaracije za delovanje Republike Slovenije v institucijah Evropske unije je že peti po vrsti in predstavlja splošno izhodišče in ključne politične usmeritve za delovanje Republike Slovenije v institucijah Evropske unije za naslednje leto in pol. V Poslanski skupini Slovenske demokratske stranke se zavedamo, da po predsedovanju Evropski uniji Slovenija vstopa okrepljena v novo obdobje sodelovanja v institucijah Evropske unije. Uspešno izpeljano predsedovanje prinaša Sloveniji kot članici Unije novo večjo težo, ki jo mora v tem obdobju vnovčiti v institucijah Evropske unije tako za skupne evropske interese, še posebej pa pri zastopanju slovenskih interesov. Znanje in izkušnje, pridobljene, v času predsedovanja, pa mora uporabiti tudi slovenska javna uprava. V Evropski uniji obstajajo danes razmeroma široko politično soglasje glede politik Unije za uspešno soočenje z izzivi pred katere je postavljena. Te izzive po našem mnenju dobro odraža tudi tokratni predlog deklaracije, ki zrcali 18-mesečni program predsedovanja Francije, Češke in Švedske. Namen deklaracije ni le prispevati k jasni in pregledni politiki Slovenije v evropskih zadevah, ampak tudi seznaniti širšo javnost z odprtimi vprašanji, s katerimi se soočata Unija in Slovenija kot njena država članica, ter spodbuditi pravočasno razpravo, da bi lahko v čim večji meri uresničevali slovenske nacionalne interese in hkrati prispeval k skupnim evropskim ciljem. Predlog deklaracije izpostavlja kot strateška in tudi za Slovenijo ključna tri področja: razvoj Unije, ukrepi Unije za dolgoročno kakovost življenja in varnost ter dejavno vlogo Unije v globalnem svetu. V naši poslanski skupini se zavedamo izjemnega pomena nadaljnje usode Lizbonske pogodbe in s tem povezane institucionalne reforme ter vprašaja širitve, še posebej ob dejstvu, da nekatere države menijo, da je uveljavitev Lizbonske pogodbe nujni pogoj za širitev. Sloveniji je uspelo v času svojega predsedovanja v evropsko agendo kot prednostno nalogo vrniti zahodni Balkan, vzpostaviti mrežo stabilizacijsko - predložitvenih sporazumov, kar je dobra osnova za perspektivo držav tega območja in nadaljnjo širitev Unije. S tem se tudi širi območje miru, stabilnosti, blaginje, demokracije, človekovih pravic in pravne države. Po našem mnenju je Slovenija v času predsedovanja dosegla pomemben napredek pri reševanju podnebnih, energetskih vprašanj in je prav, da bo na tem področju dejavna tudi v prihodnje. Zato se strinjamo, da je treb doseči dogovor za sprejetje predloga podnebno - energetskega svežnja še pred koncem mandat Evropskega parlamenta. Prav tako je Slovenija v času predsedovanja zagnala nov triletni cikel prenovljene lizbonske strategije, ki bo tudi v prihodnje v središču politike Unije. V tem okviru je za nas pomembna skrb za več kakovostnih delovnih mest, posebej za mlade, za hitrejšo gospodarsko rast, za spodbujanje razvoja malih in srednjih podjetij. Zato si naj Slovenija še naprej prizadeva za uresničevanje in poglobitev reform v tej smeri. Slovenija mora biti tudi v prihodnje zelo dejavna na področju izobraževanja in usposabljanje, spodbujanja inovativnosti in ustvarjalnosti, saj gre za ključne dejavnike v podporo konkurenčnosti gospodarstva, trajnostnega razvoja in povezanosti družbe. Ker je leto 2009 leto inovativnosti in ustvarjalnosti, je pomembno, da smo aktivno vključeni v programe, ki so s tem povezani. Moramo si prizadevati, da bo dosežek našega predsedovanja, tako imenovani Ljubljanski proces, ki predvideva ustanovitev evropskega raziskovalnega prostora, primerno implementiran in da bo tudi dejansko zaživel. Prav z nedavno ustanovitvijo Evro-sredozemske univerze v Piranu je Slovenija dosegla pomemben uspeh in izkazala bistven prispevek tako na področju izobraževanja, raziskovanja kot tudi medkulturnega dialoga. Zelo poudarjamo tudi nadaljnja prizadevanja za pridobitev sedeža nadzornega organa Galileo, za kar je Slovenija gotovo najbolj upravičena. Podpiramo usmeritve na področja makroekonomskih vprašanj, kamor spada vprašanje finančne stabilnosti in vzdržnosti javnih financ. Za nas je izjemno pomembno tudi področje konkurenčnosti in oblikovanje notranjega trga, kjer si je treba prizadevati za nadaljnjo liberalizacijo in preglednejšo zakonodajo. Tudi področje azila, zakonitih in nezakonitih migracij, vizumske politike, upravljanja z zunanjo mejo in boja proti terorizmu so za EU in po našem mnenju tudi za Slovenijo pomembna vprašanja. V tem kontekstu je še posebej pomembna uvedba schengenskega informacijskega sistema SIZ 2 v dogovorjenem roku. Zavedemo se pomembnosti vloge EU na globalnem prizorišču, zato podpiramo slovensko stališče za krepitev evropske sosedske politike, tako v obliki Unije za Sredozemlje kot tudi tako imenovane vzhodne dimenzije. Poseben pomen pa vidimo v krepitvi transatlantskega zavezništva in strateškega partnerstva z Rusijo, saj je Svet Evropske unije v času slovenskega predsedovanja uspel potrditi pogajalski mandat za nov sporazum z Rusijo. Ta uspeh slovenskega predsedovanja mora Slovenija poudarjati tudi v prihodnje in s tem krepiti svoj mednarodni položaj. Naš mnenje je, da se mora Evropska unija v prihodnosti bistveno bolj zavedati izzivov, ki jih predstavlja naraščajoči vpliv novih globalnih akterjev, kot sta Kitajska in Indija, zato je pomemben čim večji napredek pri izvajanju skupne zunanje in varnostne politike, saj bo Evropska unija le tako lahko odigrala pomembno in nujno vlogo pri reševanju kriz na Bližnjem vzhodu, srednji Aziji, v Afriki in drugod. Spoštovani! Slovenija je prav s svojim predsedovanjem dokazala, da je enakovreden partner v Evropi in v svetu. Kot polnopravna članica Unije je zavezana evropskim vrednotam in ciljem, zato se tudi tokratni predlog deklaracije opredeljuje do vseh ključnih in aktualnih tem oziroma politik Unije. V Slovenski demokratski stranki menimo, da so usmeritve predlagane deklaracije in opredelitev prednostnih nalog v institucijah Evropske unije dobre, saj, kot rečeno, ne odraža le ključnih izzivov in politik, pač pa sledijo tudi siceršnjim usmeritvam Republike Slovenije. Zato bomo v Slovenski demokratski stranki Predlog deklaracije o usmeritvah za delovanje republike v institucijah Evropske unije v obdobju julij 2008 - december 2009 podprli. Hvala lepa."
4,ParlaMint-SI_2013-03-07-SDZ6-Redna-11.u103,SDS,0.6796875,2013-03-07,0.3031865954399109,"Hvala lepa, predsedujoči, za besedo. Lepo pozdravljam ministra, državne sekretarke in sekretarje v Vladi Republike Slovenije, kolege poslanke in poslance! Na začetku naj si tudi sama vzamem besedo za čestitke k dogovoru o načinu reševanja vprašanja Ljubljanske banke med vladama in čestitke k dogovoru glede nadaljnjih korakov za ratifikacijo pristopa Republike Hrvaške v Evropsko unijo. Glede same današnje teme, torej Predloga deklaracije o usmeritvah za delovanje Republike Slovenije v institucijah Evropske unije v obdobju januar 2013 do junij 2014, pa bi se rada ustavila na makroekonomski politiki. To je na eni od teh prioritetnih nalog, in sicer pri uveljavljanju naših interesov v institucijah Evropske unije. Zdi se mi zelo pomembno, da se Slovenija poskuša integrirati in svoje sodelovanje usmeriti tudi na eno prioritetnih področij in nalog, to je na področju makroekonomske politike in ekonomske in monetarne unije. Podpiram prizadevanje Slovenije v njenih pobudah za poglobitev in krepitev ekonomske in monetarne unije, kateri del je med drugim tudi oblikovanje bančne unije. Menim, da je oblikovanje bančne unije ena od zelo pomembnih bodočih institucij, ki bo tudi nadzorovala nacionalne regulatorje in nadzornike po posameznih državah v Evropski uniji, kar se mi zdi izredno pomembno za finančno stabilnost v evrskem območju. Še posebej v tem času, ko se soočamo z ukrepi za izhod iz krize. Podpiram tudi oblikovanje posebnega instrumenta solidarnosti oziroma korakov v ustanovitvi tega instrumenta tako imenovane fiskalne kapacitete, za katerega se mi zdi, da bi bil zelo potreben in pomemben za namen blažitve morebitnih negativnih posledic strukturnih reform in gospodarskega cikla tudi v posameznih državah članicah Evropske unije. Zelo pomembno se mi zdi tudi podpora Slovenije pri ustanovitvi integriranega finančnega okvira, katerega prvi korak predstavlja enotni mehanizem bančnega nadzora z osrednjo vlogo Evropske centralne banke. V okviru tega podpiram tudi nadaljnje korake za izpeljavo celotnega regulatornega okvira, vključno z ustrezno ureditvijo okvira za reševanje finančnih institucij in jamstva za vloge ter izvajanja sprejetih predpisov. Tako tudi podpiram konsistentne rešitve o vseh teh zakonodajnih predlogih, ki se nanašajo na regulacijo bank in nadzor nad njimi. To so vsi zakonodajni predlogi v zvezi s kapitalskimi zahtevami ter sanacijo in reševanjem kreditnih institucij in investicijskih podjetij. Na področju obdavčitve dajem zelo veliko pomembnost in podpiram uvedbo davka na finančne transakcije, tako na ravni celotne Evropske unije kot tudi na ravni ožje skupine držav članic. Mislim, da je ta davek na finančne transakcije, o katerem se veliko govori, mogoče uporabiti kot dodaten vir financiranja proračuna Evropske unije, vendarle – in to tudi Slovenija v tej deklaraciji podpira – pod pogojem, torej pogojno, če bo ta davek uveden na ravni celotne Evropske unije. Razen če se državam članicam, ki bi uvedle ta davek, zagotovi tudi sorazmerno zmanjšanje njihovega prispevka proračunu Evropske unije na nek drug način. Nujne so tudi spremembe in dopolnitve Direktive o obdavčitvi dohodka od prihrankov v obliki plačil obresti in nadaljevanje oziroma obnavljanje pogodb prenovitve sporazumov o ukrepih, predvsem za Švico, Liechtensteinom, San Marinom, Andoro in Monakom. Ti ukrepi so namenjeni preprečevanju finančnih goljufij in zaščiti finančnih interesov skupnosti kot take. Predvsem glede posredovanja informacij o prejetih obresti, torej o višini obresti od depozitov naših zavezancev, ki so dolžni sporočati prejete obresti v teh državah. Vredno je poudariti, da je v tej deklaraciji Slovenija izredno zadržana do predloga Direktive o skupni konsolidirani osnovi za davek od dohodkov pravnih oseb. Tukaj bi poudarila, da Slovenija v tej deklaraciji pogojno meni, da je predlog, zlasti za mala, mikro, srednja podjetja, zelo zahteven za vpeljavo, za izvajanje, na sistemski ravni pa ima predlog pozitivne in tudi negativne učinke. Podpiram pa tudi v deklaraciji predlagane spremembe Direktive o skupnem sistemu davka na dodano vrednost, ker se mi zdi, da ta predlagani sistem oziroma ta predlagani mehanizem omogoča zelo hiter odziv v primerih goljufij na področju davka na dodano vrednost v primeru davčnih vrtiljakov, predvsem pa v davčnih oazah. Kot odziv na finančno krizo in tudi v izogib zadolževanju menim tudi, da Slovenija nujno potrebuje konsenz glede vpisa zlatega fiskalnega pravila v ustavo, kajti menim, da je to edini garant za samoomejevanje vsakokratne oblasti v zvezi s proračunsko politiko. Ne nazadnje, ponosna sem na predsedovanje Slovenije v Svetu Evropske unije v prvem polletju leta 2008. Kot nova država članica Evropske unije je Slovenija svojo vlogo na čelu predsedstva tudi Evropskega sveta z našim predsednikom Vlade gospodom Janezom Janše odigrala odlično vlogo. To je Sloveniji tudi povečalo ugled in prepoznavnost države v evropskem okolju. Pozdravljam to deklaracijo, ker pomeni več Evrope v Sloveniji in pomeni v trenutni situaciji, ko se konsolidira programsko in ideološko raznovrstna nova koalicija, več Evrope, tudi branik pred preteklim razvojem in preteklimi političnimi vzorci izvrševanja oblasti in tudi pred prekomernim zadolževanjem, ne nazadnje tudi nadzorom nad Banko Slovenije kot nadzornikom in regulatorjem naših sistemskih bank. Hvala lepa."
4,ParlaMint-SI_2001-09-25-SDZ3-Redna-08.u219,SDS,-0.95166015625,2001-09-25,0.4838692843914032,"Hvala lepa za besedo. Gospodu Žbogarju bi rad postavil še neko vprašanje oziroma povedal, da se nekako z njegovim izvajanjem, z njegovo analizo v bistvu ne strinjam. Ta padec javnega mnenja, protievropsko opredeljenih glasov je bil previsok in se vprašam: Kaj se bo naredilo, če se bo ta odstotek še nižal? Če bo še teh evroskeptikov več, pod pogojem seveda, da bodo ti centri moči protievropsko usmerjeni in delovali še naprej. Kaj se bo zgodilo in kaj bo minister ob tem povzel? Jaz bi prosil, da na ta pomembna vprašanja odgovori minister. Ker dvomim, da boste lahko vi zdaj dali tako tehten odgovor. Kar se pa tiče gospodarstva, spoštovana gospa ministrica, bom jaz s pravim užitkom te vaše odgovore posredoval prizadetim. Prav gotovo. Vendar naj vam povem, da tu ni isto imeti ministra za malo gospodarstvo ali pa imeti neko dislocirano enoto, ki še pač nekaj dela za male podjetnike. Mislim, da to ni enako. Povedal bi pa tole, da je moja ocena, in tako vse skupaj izgleda, po tej zakonodaji, ki jo sprejemamo v zadnjem času na področju gospodarskih subjektov in druge zakonodaje in tako naprej, da je tej oblasti samostojno in ekonomsko neodvisen obrtnik nevaren. Zato, ker je njegovo ravnanje nepredvidljivo in po teoriji oblasti, po moji oceni, ga je pač potrebno spraviti pod nadzor. To bo pač najlažje na ta način, da se bodo oblikovali veliki subjekti, kjer bo pač zaposlen in kjer bo odvisen od neke plače in ga boste tam lahko potem nadzirali. To se posebej pokaže v zakonu o prevozih v cestnem prometu in tako naprej. Saj teh dokazov je ogromno. Kakorkoli že, jaz bom ta vaš odgovor z veseljem posredoval naprej. Hvala lepa."
4,ParlaMint-SI_2008-06-16-SDZ4-Redna-40.u29,SDS,-0.96240234375,2008-06-16,0.9907681941986084,"Torej upam, da je ta odrezek pravi, ker jaz še vedno čakam na tisti dve položnici, ki naj bi takrat dobili, pa sem vas zaprosil, da mi jih pošljete. Rekli ste, da jih boste, in še vedno nista prišle. Pošta včasih zamuja, samo tokrat je zamuda zelo dolga. Torej, lahko samo ponovim, kar sem dejal prej. Zagotovo ne moremo biti oziroma ne bomo zadovoljni v Sloveniji, dokler bomo imeli enega samega prebivalca, ki bo živel pod pragom revščine. Kljub temu da je Slovenija danes v evroobmočju, se pravi, v najbolj razvitem delu Evropske unije, druga po socialni kohezivnosti. Samo Nizozemska je malo socialno razslojena od Slovenije, vse druge države in nekatere se že 200 let kontinuirano razvijajo, brez vojni, brez revolucij, brez tega, kar je vzelo ljudem bogastvo, so bistveno bolj socialno razslojene. Torej z neko izhodiščno pozicijo, še posebej s to, ki jo imamo danes, bi bili težko nezadovoljni. Vendar pa to ni končni cilj. Končni cilj je, da te stvari rešimo. V Sloveniji, če bomo nadaljevali s tem tempom razvoja, kakršnega imamo zdaj, in bomo v nekaj letih ujeli povprečno razvitost Evropske unije, bomo prišli tudi na neko stopnjo, ko bomo lahko z neko pametno socialno politiko dejansko bistveno povečali tudi to sistemsko solidarnost. Govoriti pa zdaj o tem, da so nekateri zneski socialnih pomoči prenizki, to se seveda lepo sliši, vendar je treba vedeti tudi - prej smo govorili o primerjavi med plačami in pokojninami -, razlika med povprečno plačo in povprečno pokojnino v Sloveniji je ena najnižjih v svetu. Tudi razlika med minimalno plačo in minimalno socialno pomočjo v Sloveniji je ena najnižjih v svetu. Slovenija, primerjalno gledano, ne izplačuje nizkih socialnih pomoči. Če o čem lahko govorimo v tej državi kot o problemu, potem lahko govorimo o nizkih plačah. Plače v Sloveniji so dejansko, primerjalno z razvitimi, prenizke. In to je treba prvenstveno dvigniti in ko se bo to dvignilo, bodo tudi ostali transferji lahko višji."
4,ParlaMint-SI_2016-03-23-SDZ7-Redna-17.u143,SDS,-0.994140625,2016-03-23,0.3295944035053253,"Ja, prosim, seveda, spoštovana podpredsednica. Jaz bi resnično rad, da se opravi ta razprava, ker tudi po tem odgovoru je zdaj še manj jasno, kot je bilo pred tem odgovorom. Namreč, sam minister pravi, da smo izven sistema, smo izven evropskega sistema, če citiram, in da tudi Evropska komisija to pravi. To minister pravi. Potem, kje smo? In potem sploh nimamo realnih podatkov danes o tem, kje smo. In to me zdaj najbolj skrbi. Na eni strani Evropska komisija da podatek, da gremo v nasprotno smer in imamo največji strukturni primanjkljaj v Evroskupini, to so zapisali, črka na papirju je to, lahko si vsak pogleda, na drugi strani minister pravi, da nismo v tem sistemu, zaradi tega, ker metodologija za Slovenijo naj ne bi veljala oziroma z drugimi besedami, če povzamem, je absurdna oziroma ne daje teh rezultatov, ki bi jih morala dati. Zaradi tega jaz dejansko predlagam, da se to ugotovi, kajti ukrepi, ki bodo prišli kasneje, če pa morda Evropska komisija ima vseeno prav, bodo še toliko hujši. Ne samo toliko hujši, potem se dejansko ustavna določba ne bo spoštovala. In če se ustavna določba ne bo spoštovala, potem se ve, kaj takšni vladi sledi, da dela protiustavno. In če ne vemo danes, kje smo, in če ne ve vlada, kje je z javnimi financami, strukturnim primanjkljajem in tako naprej, jaz mislim, pa da je to zdaj alarm za ta Državni zbor, da se tukaj dejansko ugotovi, tudi s strokovnimi podlagami Evropske komisije, tudi strokovnimi podlagami Vlade Republike Slovenije in da se ugotovi, kje smo v javnih financah. Jaz dejansko predlagam, prvič, da se opravi o tem javna razprava, in da se seveda, tudi če smo v sistemu, slučajno, minister, kot bo Evropska komisija rekla, potem pa bo morala vlada takoj sprejeti ukrepe, te, o katerih govorite in katerih ste že govorili. O tem jaz danes ne govorim, ampak takoj. Če minister pravi, da smo izven sistema, glejte, je to zelo zaskrbljujoče. In še glede samih ocen minister. Ja, gospodarski in finančni svet danes temelji na ocenah. Vsi dajejo ocene. In te ocene se ne razlikujejo bistveno od tistih dejanskih podatkov vseh mednarodnih institucij. Vse mednarodne institucije, od IMF, OECD, Evropske komisije in tako naprej, Umarja, domača institucija, temeljijo na ocenah. In na tem temelji tudi razvoj in gospodarska rast."
4,ParlaMint-SI_2011-10-19-SDZ5-Redna-32.u120,SD,0.7568359375,2011-10-19,1.0,"Hvala lepa. Prav lepo pozdravljeni, spoštovani predstavniki Vlade, spoštovani kolegice in kolegi, predsedujoči! Sama bom zagotovo podprla predlog stališč in zagotovo vsi tisti, ki živimo na meji z Republiko Hrvaško, tukaj sploh nimamo dvoma. In kot je bilo danes že nekajkrat poudarjeno, je tudi sam referendum pokazal, kako pomembno je razrešiti ter dobre sosedske odnose skozi stoletja peljati tudi naprej in predvsem zaželeti tudi Republiki Hrvaški vstop v Evropsko unijo. In naj sama povem kot tista, ki živim in sem tudi odgovorna predstavnica lokalne skupnosti na meji z Republiko Hrvaško, kako veliko veselje je bilo na Hrvaškem 10. junija zvečer, ko sem bila na eni njihovi večji prireditvi. Ni bilo večjega zadovoljstva, kot da je vsak od tam prisotnih govornikov s stani hrvaške vlade govoril predvsem o 1. juliju 2013, o izkazanem zadovoljstvu nad odločitvami Bruslja, Evropske komisije in tako naprej. In zanimivo je tudi danes poslušati razpravo s strani nekaterih kolegov. Sama se spomnim, kako je potekala tudi predreferendumska kampanja. Predvsem zato, ker so nekateri danes omenjali spreobračanje besed, sprenevedanje, in zanimivo je, kako hitro pride čas, ko pride spet čas volilne kampanje in ljudje pozabijo na to, kako so nekatere ljudi tudi na našem območju še kako ostro nagovarjali, naj glasujejo proti arbitražnemu sporazumu, torej naj bodo na referendumu proti, ne za. Zato se je dobro včasih spomniti na te besede in ne kar tako pozabiti na določena dejstva. Namreč, takrat so se ljudje odločali razumno, po pameti, predvsem pa niso pozabili na določena dejstva, ne glede na politično ali ideološko prepričanje in razmišljanje. In sama sem resnično zadovoljna, da so bile tudi nekatere razprave o tem, kaj to prinaša ljudem ob meji. Zagotovo ljudem ob meji – kdo kdaj izreče na obrobju Slovenije, na meji, schengenski meji, na meji Evropske unije. V zadnjem času je zaznati še kako veliko pomembnih premikov. Zagotovo je bil velik premik in zagotovo čestitke tako predsedniku Vlade kot tudi vsem pristojnim ministrstvom za pomembne korake. Na lokalnem nivoju pa se je to izkazalo v več pomenih. Zagotovo je eden od večjih in pomembnih zadev pomen slovenskemu gospodarstvu. Vemo, kako pomemben izvozni trg pomeni Hrvaška Republiki Sloveniji, kako visoko je uvrščena, med prve tri države, ki pomenijo pomemben izvozni trg Sloveniji, na drugi strani pa tudi kot uvozniki. Kot uvozniki nekoliko manj kot izvozniki, vendar na drugi strani pa je zagotovo tudi dejstvo, da vodijo na tem območju v povezavi z Republiko Hrvaško skozi zgodovino tudi pomembne trgovske poti, ne samo v Hrvaško, tudi v ostale države bivše Jugoslavije in še dlje. Na drugi strani, ko govorimo o povezavi Evropske unije, o pomembnih prometnih poteh, naj povem, da tudi v tej smeri s strani Hrvaške potekajo še kako pomembni koraki; mogoče so trenutno bili celo korak naprej. Vendar tukaj je zagotovo tudi Ministrstvo za promet naredilo nujne in potrebne korake, skupaj z Ministrstvom za zunanje zadeve, Ministrstvom za okolje in predsednikom Vlade, da so se določene strateške poti, kot je tretja razvojna os, torej povezava z Republiko Hrvaško, tudi po sklepu Vlade Republike Slovenije pospešile, torej da se tudi v Sloveniji želimo na ta način približati Hrvaški. Sama vem, da na območju Hrvaške, na območju Karlovca, tako imenovanega čvor Novigrad, povezave z mednarodnega mejnega prehoda Metlika, torej to je navezava na cesto Zagreb–Reka–Split, gredo zadeve izredno hitro in tudi tam, kljub nekaterim zapletom, mogoče tudi nekoliko političnim, ker so v času predvolilne kampanje, zadeve potekajo hitreje. Prepričana sem, da bomo tudi tretjo razvojno os v Republiki Sloveniji izpeljali v mandatu naslednje vlade in da bo tudi ta povezava med Slovenijo in Hrvaško zaživela. Naj pa poudarim, da gre v povezavi z lokalnimi skupnostmi za pomemben korak tudi pri projektih IPA Slovenija–Hrvaška. Gre tudi za tovrstno delovanje lokalnih skupnosti, torej posameznih občin. Predlog stališča Republike Slovenije o pristopu Republike Hrvaške k Evropski uniji bom z veseljem podprla. Zagotovo je prav, da je prevladal razum, tako pri referendumu kot tudi sedaj. Hvala."
4,ParlaMint-SI_2010-07-15-SDZ5-Redna-19.u18,SD,0.7373046875,2010-07-15,0.9913933277130127,"Spoštovani predsednik, spoštovani predstavniki Vlade, spoštovane kolegice in kolegi! Ideja, ki jo promovira predlagana deklaracija o Zahodnem Balkanu, stremi predvsem k stabilnosti in razvoju držav ter njenih državljanov v regiji s pomočjo medsebojnega sodelovanja na gospodarskem, upravnem, kulturnem in drugih predvsem za socialni razvoj ter stabilnost pomembnih področjih. Vloga Slovenije kot države, ki deluje v tej regiji in je z večino držav tako ali drugače zgodovinsko, kulturno in socialno povezana, je pri tem izjemnega pomena. Ravno ta položaj Sloveniji nalaga tudi določeno mero odgovornosti, da svoje sposobnosti, znanja in možnosti uporabi na čim bolj primeren ter učinkovit način, predvsem za pomoč pri nadaljnjem razvoju te regije. Nedvomno pa največji delež odgovornosti leži na samih državah regije, ki so opredelile svojo politično voljo ter interes za sodelovanje v evroatlantskih procesih. Načela, na katerih temelji Predlog deklaracije v Zahodnem Balkanu, so vsekakor prava: premagovanje političnih zadržkov in predsodkov z razvojem bolj aktivnega sodelovanja in povezovanja med državami regije na vseh področjih človekovega življenja od gospodarskega do političnega. To je v bistvu model, na katerem je nastala evropska gospodarska skupnost oziroma sedanja Evropska unija. V Predlogu deklaracije o Zahodnem Balkanu se Slovenija zavzema predvsem za okrepitev odnosov z vsemi sosednjimi državami in državami ožje regije, še posebej z državami Zahodnega Balkana, torej Bosno in Hercegovino, Srbijo, Črno Goro, Makedonijo, Albanijo in Kosovim, za poglobitev regionalnega sodelovanja med njimi, predvsem z namenom, da se med seboj ustvarijo oblike tvornega sodelovanja in vzajemne pomoči. Republika Slovenija si v bilateralnih odnosih z delovanjem v mednarodnih organizacijah predvsem v okviru Evropske unije in Nata prizadeva za čim hitrejše približevanje regij evtroatlantskim integracijam, predvsem za sodelovanje med državami na podlagi dobrososedskih odnosov, za učinkovito reševanje odprtih, bilateralnih vprašanj, ter za socialni, gospodarski in trajnosti razvoj regije. V ta namen Slovenija krepi odnose z državami v regiji, ne zgolj na vladni ravni, temveč se vedno bolj utrjuje tudi parlamentarno sodelovanje. Vitalni interes Slovenije je, da bi vse država Zahodnega Balkana čim hitreje postale članice evroatlantskih integracij na podlagi dosedanja kriterijev. Kot sem že povedal, ima Slovenije pri tem zelo pomembno vlogo. Vedno večjo. Res je, da je ni imela v preteklosti ali je pač ni želela imeti. Je pa sedanja vlada naredila nekaj pomembnih korakov v tej smeri. Ampak tipično za slovensko politiko je to, da nič ni dovolj dobro, tudi če je, je treba zadevo skritizirati. Ker smo v Poslanski skupini Socialnih demokratov prepričani v nasprotno in zaradi prej navedena, torej zaradi splošnih argumentov, podpiramo Predlog deklaracije o Zahodnem Balkanu, saj s sprejetjem tega akta dokazujemo svojo zavezanost k ustvarjanju območja trajne varnosti in seveda vsesplošnega razvoja regije. Hvala lepa."
4,ParlaMint-SI_2011-10-19-SDZ5-Redna-32.u96,SD,0.69384765625,2011-10-19,0.9910440444946289,"Hvala lepa, gospod podpredsednik. V začetku naj najprej poudarim, da je Slovenija že vse od začetka tvorno podpirala Hrvaško pri približevanju evroatlantskim povezavam. Hrvaška je medtem že postala članica Nata, sedaj pa je tik pred vrati polnopravnega članstva v Evropski uniji. Prav iz tega razloga, predvsem pa zaradi dejstva, da so se odnosi med državama v zadnjih dveh letih zaradi sklenitve arbitražnega sporazuma izjemno izboljšali, podpiramo predlog stališča Slovenije do hrvaške pristopne pogodbe k Evropski uniji. Prav dogovor o arbitražnem sporazumu je razbremenil dokaj napete odnose med državama in omogočil nadaljevanje pogajanj, ki so zaradi poprej poslabšanih odnosov zastala. Dogovor je pozdravila tudi Evropska komisija, saj je prepoznala iskreno in pozitivno namero obeh držav, saj se je s tem lahko nemoteno nadaljevalo odpiranje in zapiranje posameznih pristopnih poglavij. Ne smemo pozabiti, da s podpisom hrvaške pristopne pogodbe začnejo teči tudi vsi procesni roki iz arbitražnega sporazuma. V Poslanski skupini Socialnih demokratov pa smo prepričani, da je bilo sprejetje Zakona o ratifikaciji Arbitražnega sporazuma med Vlado Republike Slovenije in Vlado Republike Hrvaške ena izmed najpomembnejših odločitev tega mandata. Arbitražni sporazum je prestal več preizkušenj, tako presojo na Ustavnem sodišču kot presojo državljank in državljanov na referendumu. Pravočasno smo imenovali tudi slovenskega arbitra dr. Jerneja Sekolca, priznanega vrhunskega pravnega strokovnjaka z bogatimi in dolgoletnimi izkušnjami s področja arbitražnega prava, ki bo nedvomno odgovorno in kompetentno opravil svoje delo. V Poslanski skupini Socialnih demokratov se izrazito zavzemamo za ohranjanje dobrososedskih odnosov. Ne želimo si ponovne zlorabe morebitnih napetosti v predvolilne namene, ki smo jim bili priča v preteklih predvolilnih obdobjih. Ker smo v poslanski skupini vedno podpirali Hrvaško v njenih željah po vstopu v Evropsko unijo, bomo tudi tokrat podprli predlog stališča in s tem pokazali, da je naša dolgoletna podpora polnopravnemu članstvu Hrvaške v Evropski uniji iskrena in verodostojna. Pripoznavamo in se zavedamo, da so dobrososedski odnosi s Hrvaško in polnopravno članstvo slednje v Evropski uniji predvsem tudi v prid prav nam, Sloveniji. Hvala lepa."
4,ParlaMint-SI_2008-07-17-SDZ4-Izredna-39.u199,SD,-0.92626953125,2008-07-17,0.04112975671887398,"Hvala za besedo, gospod podpredsednik. Spoštovani zbor! V Poslanski skupini Socialnih demokratov, žal tudi ob tokratni obravnavi predloga deklaracije ugotavljamo, da je prišel v obravnavo v Državni zbor pozno in zato ni mogel biti deležen zadostne pozornosti in bolj temeljite obravnave. Očitno je bil tudi v posameznih matičnih delovnih telesih obravnavan pretežno formalno, v Odboru za zadeve Evropske unije pa smo ga obravnavali šele včeraj, torej že na dan uradnih parlamentarnih počitnic. Tudi tokrat se je pokazalo, da Vlada ne pričakuje in ni zainteresirana, da bi pridobila kakšne koristne sugestije in predlog s strani Državnega zbora. Na včerajšnji seji Odbora za zadeve Evropske unije predstavniki Vlade in večina koalicijskih poslancev niso bili pripravljeni sprejeti niti skromnega predloga amandmaja predsednika tega odbora, da bi pozneje, ko bo znan podrobnejši zakonodajni načrt Evropske komisije, deklaracijo dopolnili s tem načrtom. Tako tudi tokratna deklaracija ostaja zbir nekih zelo širokih in splošnih usmeritev, je zbir želja, seštevek sestankov informator teh sestankov v okviru institucij Evropske unije in bolj izjemoma je na katerem izmed resorjev zapisana jasna in konkretna usmeritev Slovenije. To velja zlasti za tiste resorje oziroma dosjeje, ki niso zahtevni v tem smislu, da bi države članice imele zelo različne poglede in bi si bile v teh stališčih daleč vsaka k sebi. Sicer pa, saj je jasno, da na primer ni sporno, da mora Evropska unija zagotoviti trajnostni in hiter odgovor na globalne izzive, kot so podnebne spremembe, oskrba z energijo, konkurenčnost v globalnih ekonomskih odnosih ter koherentno delovanje v mednarodnih odnosih. Prav tako je jasno, da bo Evropska unija še naprej prispevala k reševanju emigracijskih in demografskih izzivov, k prizadevanjem proti revščini, k ukrepanju proti novim pandemijam in k temu, da se zajezijo rastoče cene hrane in nafte. In še vrsta drugih smotrov je, ki jih Slovenija podpira in bo zagotovo pri tem tvorno sodelovala. Toda, v kakšni smeri bomo iskali te rešitve in s katerimi instrumenti, o tem odgovora praviloma ni. Vlada v tem predlogu deklaracije pove, katera so ključna in strateška vprašanja za Slovenijo v tem 18-mesečnem obdobju. To so razvoj Unije, ukrepi Unije za dolgoročno kakovost življenja in varnost ter dejavna vloga Unije v globalnem svetu. S tem seveda velja soglašati. Že pri razvoju Unije pa se, denimo, zaplete. Rečeno je, če bodo zaključeni ratifikacijski postopki vseh državah članicah, bo Slovenija sodelovala tudi pri nadaljevanju pripravljalnega dela za nemoteno uveljavitev Lizbonske pogodbe. Tako kot že v času našega predsedovanja, ni bil narejen načrt B za primer neuspešnega izida referenduma na Irskem in nas je ta izid presenetil, tako tudi zdaj situacija ni bistveno bolj jasna. Še več stvari je, ki bi jih veljalo na tem mestu izpostaviti, vendar naj sklenem s tem, da je sicer tako vseobsežna in splošna deklaracija nemara vendarle koristna in bo, ker je vse zbrano na enem mestu, tudi olajšala začetek dela novi vladi. Znova pa je treba poudariti, da obstaja določen deficit pri kvaliteti sodelovanja Vlade in Državnega zbora v zadevah Evropske unije. Pomembna gradiva Vlade prihajajo v Državni zbor praviloma prepozno. O njih praviloma ni mogoča poglobljeno razprava. Na odbore in tako imenovani veliki odbor Državnega zbora pogosto prihajajo nekompetentni in nepooblaščeni vladni predstavniki. K ne dovolj kvalitetni razpravi pa svoje prispeva tudi dejstvo, da so seje Odbora za zadeve Evropske unije praviloma zaprte za javnost. Zato bi bilo v bodoče treba zagotoviti višjo kakovost tega sodelovanja, seje Odbora za zadeve Evropske unije pa bi praviloma morale biti odprte za javnost. Sicer pa v Poslanski skupini Socialnih demokratov predlog deklaracije podpiramo. Hvala lepa."
4,ParlaMint-SI_2019-06-19-SDZ8-Redna-09.u180,SD,-0.9404296875,2019-06-19,0.36749961972236633,"Hvala lepa, predsednik. Malo mi je žal, da ni kolegov iz Nove Slovenije, ampak vendarle, mogoče se bomo v drugem branju še kaj poslušali. Najprej kolegicam iz SMC in kolegom iz SMC, samo, da vam – ker mogoče vi ne veste – orišem sliko iz prejšnjega mandata. 36 kolegov in kolegic je sedelo tukaj. Takole jih je bilo 36. Tamle jih je bilo 30 iz desnih strani, in zdaj se vi izgovarjate, da niste mogli zakona sprejeti, tako kot vam je bilo pisano na kožo. Nas je bilo pa tukaj komaj šest in zdaj smo seveda Socialni demokrati krivi ideološko in tako naprej, da ta zadeva ni šla skozi. 36 poslancev, imeli ste na desni strani verjetno kolege, ki bi vam na nek način zadeve upoštevali, še Desus je bil tukaj [[…]] [[oglašanje iz dvorane]] Ja, vem, vem, ampak ko govorijo, da niso mogli nič narediti, samo toliko, zaradi javnosti. Ampak izgleda, da je socialdemokracija res tista stranka, ki daje vendarle neko stabilnost in trdnost vsem koalicijam. Dragi moji, najprej naj povem glede ideoloških tem. Jaz, Matjaž Han, sem seveda opredeljen, nisem pa za razliko od nekaterih v tej dvorani obremenjen – ne s svojo politiko ne s socialdemokracijo ne z neko ideologijo. Sem pa seveda opredeljen. Zato imam tudi na tej temi ne ideološke pomisleke – jaz nimam nič proti cerkvi, dragi moji, jaz nimam nič proti zasebnem, proti zasebni pobudi, imam pa proti tem, da enostavno ta zadeva, ki jo vi hočete vpeljati, ni pravična. Ni pravična. Pravijo, da je zasebno šolstvo nek dodatek k javni šoli. Brez zamere, danes se pol premalo pogovarjamo o javni šoli, vrhunski javni mreži naših osnovnih šol, kjer ima vsak otrok v tej državi ne glede na to, ali imajo očetje in mame debelo denarnico ali pa je sploh nimajo, možnost, da se izšola – Jelka, absolutno – v človeka, ki bo lahko razvil svoje talente, v osnovni šoli. Ni res? V kaj si se ti [[…]]Si uspešna gospa, poslanka si, verjetno si hodila v osnovno šolo v javni mreži. V vsaki vasi je. Zraven je cerkev, zraven je osnovna šola in gostilna. In vse funkcionira. Kar se tiče pa zasebnih šol, ki so dodatek k javnim šolam, proti katerim nimam jaz nič proti, ampak so totalno nepravične, dragi moji. V občini, iz katere prihajam, imam veliko prijateljev ali pa mogoče celo več takih, ki hodijo v cerkev ob nedeljah, ki so verni, ki spoštujejo vero in bi verjetno tudi z nekim prepričanjem radi dali v katoliško osnovno šolo tule v Šentvidu svojega otroka – ja, pa ga ne morejo. Ne morejo ga, pa lahko da država še ne vem koliko denarja zraven! Veste, zakaj ga ne morejo? Zato ker otroka, starega sedem let, ne moreš odpeljati s Svibnega v Radečah v Šentvid in ga pustiti, da bo v osnovni šoli v Šentvidu pet dni na teden. Ne moreš, ker so mama in oče in družina, mislim, še bolj pomembni kakor učitelji v neki osnovni šoli. Ga menda tudi ne moreš vsak dan voziti! In zato ni pravično. V to šolo lahko vozijo ljudje, ki imajo malo več denarja, ki so dosti blizu te osnovne šole, oni imajo ta privilegij, če želite, samo oni. Iz Šentjurja, iz tvoje vasi, tamle, od koder je Jože, ne morejo voziti v Ljubljano v tako šolo. Ne morejo. Nimam [[…]] [[oglašanje iz dvorane]] Ja, vozijo, samo ne vem, kaj potem ti starši delajo! Hodijo v službo? Ali jih stari starši vozijo? Bodimo realni! Dajmo se vprašati, ali lahko v vsako zasebno šolo, ki pravim, da je dobra, vsak starš pelje svojega sedemletnega otroka? V tako šolo, vsak dan? Ali ga lahko pusti v internatu? Ne more ga. [[oglašanje iz dvorane]] Ja, ampak vozijo ga lahko samo nekateri in tisti nekateri naj tisti dodatek, dragi moji, plačajo. [[oglašanje iz dvorane]] Saj se ne pustim. To je ena stvar. Saj jih ni veliko. Druga stvar, ki bi vam jo rad povedal. Jaz si ne rabim pomagati s hišicami pa z legokockami, zato da znam kaj povedati. Jaz vabim tistega, ki je tisto hišico z zeleno streho naredil oziroma ki jo je opredelil za zeleno streho, ker je zasebnik, da pride – pa ne zdaj na Svibno, v mojo vas – v Zidani Most naredit zasebno šolo. Naj jo naredi, naj jo zgradi ali naj v najem vzame prostore, naj zaposli ljudi in naj čaka, koliko ljudi bo prišlo v to zasebno šolo. Ne bo nobene zelene strehe. Nič ne bo mogel Tonin prestavljati hiške gor, hiške dol pa hiške sem dol. Ne bo mogel, ker se enostavno ne splača, dragi moji. Ker se ne splača. Ne splača. Državi se pa seveda splača in država je dolžna po ustavi vsakemu v tej naši državi, vsakemu otroku omogočiti, da gre v osnovno šolo. Dolžna mu je to narediti. In hvala bogu, da imamo takšno državo. To je ena stvar. Moram reči, da že dolgo nisem slišal toliko ustavnopravnih specialistov, kolikor sem jih danes slišal, in bom zelo vesel, ko bo verjetno čez kakšne tri mesece predsednik države razpisal zopet eno mesto za ustavnega sodnika. Upam, da se ne bodo prijavili samo trije, ampak da se jih bo prijavilo kakšnih 15. Jaz pa ne vem, kaj bo Ustavno sodišče naredilo. Enkrat sem mislil, da že približno vem, kako bo naredilo, glede na ti dve ustavni odločbi ne vem, kaj bo naredilo, ampak spoštujem. Kljub temu da sem se enkrat zagovoril pa sem rekel, da je Ustavno sodišče kot Pisa, kot stolp v Pisi da je. In takrat so bili več kot trije ustavni sodniki, ki so kobajagi bolj desni – pa mene to sploh ne zanima. Mene to sploh ne zanima. Tako da vabim, da kdo prevzame podružnično šolo na našem Svibnem in razbremeni Občino Radeče. Dokler smo Socialni demokrati v Občini Radeče na oblasti, ne bomo gradili kakšne ceste, ampak bomo zmeraj dali za podružnično šolo na Svibnem. Tudi ministrstvo je že pred kratkim reklo – ne, ko so bili naši, ko so bili mogoče kateri drugi, so rekli – glejte, dva otroka sta tam, ne splača se imeti podružnične šole. Mi smo rekli, absolutno se splača in bo doplačala občina tisto, česar ne bo plačalo ministrstvo. In smo jo obdržali. Danes imamo že, mislim da, kakšnih 10, 15 ljudi na podružnični šoli in zadeva funkcionira, vas na nek način živi. In če je kaj dobrega v vsej moji politični karieri, je to, da smo obdržali neko podružnično šolo, ki bi jo zaradi ekonomike že vsi na nek način zaprli. Medklic: ti otroci so neizmerno uspešni. Rad bi vam še eno stvar povedal ali pa jo vprašal, pa res ne vem. Koliko mora starš, ki je svojega otroka vpisal v zasebno šolo, zdaj doplačati? Tega ne vem. Ali je to 20, 30, 200 evrov? Tega ne vem. Ker verjetno je bila podlaga, da so se na Ustavno sodišče obrnili starši, kar je seveda legitimno, to vplačilo. Okej, Ustavno sodišče je naložilo ministrstvu oziroma Vladi, da mora zakon spremeniti. Mislimo, da je ta zakon okej. Jaz verjamem oziroma predvidevam, da bodo šli starši še enkrat na Ustavno sodišče, počakali bomo, kaj bo Ustavno sodišče naredilo. Vem, kaj se bo naprej naredilo, ta zakon bo verjetno sprejet v drugi obravnavi z neko normalno večino, potem bo padel veto, za to vem, da bo Jelka poskrbela, tako kot je poskrbela danes za sejo, ki je bila v Državnem svetu, ker se je pač predsednik Državnega sveta zatipkal pa je poslal tvoje direktive, kaj si mu napisala, kako mora sejo voditi in katere mora povabiti, ker tega verjetno predsednik Državnega sveta ne zna sam. Jaz predvidevam, da bo potem ta zakon v vetu padel. Ampak Socialni demokrati smo svoje naredili in bomo, dokler bomo v Državnem zboru, pa tudi če ne bomo, zagovarjali, da je javno še zmeraj najbolj pravično. Ne vem, če je najboljše, je pa najbolj pravično za vse, ne glede na to, od kod ta otrok prihaja. Zdaj pa še nekaj, potem pa res končam. Proračun 2020 bo, 2021 bo, bomo videli, koliko se vas bo borilo za to, da boste filali denar, da boste hoteli imeti v proračunu denar za svoje osnovne šole, javne šole. Pokličite svoje zasebnike pa naj jih gradijo v vaših občinah. Hvala."
4,ParlaMint-SI_2009-06-18-SDZ5-Redna-07.u64,SD,-0.966796875,2009-06-18,0.9894187450408936,"Hvala lepa, gospod podpredsednik. Moram reči, da tudi jaz danes občutim to čustvo, ki se mu reče žalost. Zato, ker današnja razprava, ki jo slišim spet od enih in istih ljudi, ni popolnoma nič drugega kot ena velika žalost. In potem poslušam o pogovoru, o dogovoru; za pogovor je treba znati poslušati in tudi za dogovor, vendar nekateri očitno slabo poslušajo in ne želijo poslušati. In po Sloveniji očitno hodijo sami goljufi, špekulanti, kriminalci in lažnivci, po temu parlamentu pa prvorazredni demagogi. Imamo izredne seje, interpelacije, preiskovalno komisijo, pred nami danes še predlog ustavnega zakona, vse na isto temo, kajti izbrisani so res hvaležna tema, ob vsakem letnem času, ob vsaki priložnosti pridejo prav. In pred nekaj minutami je bilo naglas izrečeno to bistvo: nič se niste rešili te teme, vedno znova jo bomo servirali na pladnju. To je bilo rečeno! Saj ni želje urediti to vprašanje! Ne, mi se tega vprašanja in te teme, kot je bilo rečeno naglas, nismo rešili in se je ne bomo rešili. Zakaj? Zato, ker je to prikladna tema, kot sem rekla, ob vsakem letnem času, ob vsaki priložnosti - že videno in že slišano. In v mlinu se očitno pove dvakrat, v temu parlamentu pa najmanj stokrat. Kajti danes se, kot že rečeno, ponavljajo ene in iste teme, ene in iste zadeve: Kako bodo izplačane vrtoglave odškodnine; kako se bo jemalo tistim, ki imajo na mesec nekaj sto evrov; kako se bo jemalo tistim, ki se težko prebijajo iz dneva v dan, ki jih skrbi za prihodnost; kako se bo jemalo upokojencem, delavcem; kako se bodo krčile pravice na račun izbrisanih. To je res prvoklasna in prvorazredna demagogija. In namen ustavnega zakona, ki je danes pred nami, ni ureditev tega vprašanja, ampak zaobitev odločbe Ustavnega sodišča. To je bilo danes povedano že stokrat. In tega vprašanja ni mogoče urediti drugače kot z doslednim spoštovanjem prava. In pravo, na katerega se tako radi sklicujete, ni in ne more biti ne levo ne desno; pravo ni in ne more biti predvolilno in povolilno; in ni in ne more biti ne rdeče, ne črno. In prava ni mogoče izmeriti z rezultatom na volitvah, niti ga ni mogoče meriti s takšnimi ali drugačnimi številkami, s številkami o odškodninah, s številkami o izbrisanih; ne, s temi vatli se, žal, ne da meriti prava. Lahko se pogovarjamo o tem, ali je pravo pravično, ker tukaj so bile danes omenjene nek blazne filozofske razprave. Lahko tudi v tem parlamentu filozofiramo o tem, ali je pravo pravično. In če si boste prebrali kakšno filozofsko razpravo, boste med drugim lahko prebrali, da je pravično tudi vsakomur vračati to, kar mu dolgujemo. To je le eden izmed pojmov pravičnosti. [[...]] [[Oglašanje iz klopi.]] Jaz se žal ne pogovarjam z vami, nimava dialoga. Sedaj imam jaz možnost, da povem svoje stališče. Kasneje ga boste imeli pa vi. Hvala lepa. In rečeno je bilo že, kot tolikokrat doslej, o tej fantastični gospodarski rasti - kako smo neumni, kako nič ne znamo. Dajte si še vi, prosim lepo, pogledati kakšen graf, GDP growe, verjetno znate, veste kaj to pomeni, pa poglejte Ameriko, Veliko Britanijo, evroobmočje, pa poglejte leto 2007, 2008, 2009, 2010, pa boste videli, da tudi drugi, očitno, nimajo nobenega znanja, nobene vizije, praktično ne znajo nič! Samo vlada, ki je bila od leta 2004 do 2008 in je vodila to državo, je očitno nekaj znala in so jo skrbele javne finance. Zato je v zlatih, fantastičnih časih varčevala in naredila dobre temelje, na katerih danes lahko gradimo. Jaz sem res hvaležna prejšnji vladi za to. Govor je bil o spoštovanju človekovih pravic [[....]]Hvala, ker res spremljate moj govor. Človekove pravice v demokraciji niso samoumevne. Za njihovo uresničevanje sta potrebni in trdna volja in zavezanost oblasti k spoštovanju človekovih pravic. Vidim, da je druga stran zelo skrbno prebrala koalicijsko pogodbo. Že večkrat je bil v Državnem zboru citiran program, alternativni vladni program Socialnih demokratov, ki smo ga napisali pred volitvami. In da, v ta program smo zapisali vprašanje izbrisanih in napisali smo: Socialni demokrati se bomo tudi v prihodnosti zavzemali za dosledno spoštovanje temeljnih človekovih pravic in krepili pogoje za uveljavljanje enakih možnosti za vse prebivalce naše države ne glede na narodnost, raso, spol, jezik, vero, politično in drugo prepričanje, gmotno stanje, rojstvo, izobrazbo, družbeni položaj, invalidnost ali katerokoli drugo okoliščino. Določene človekove pravice ni mogoče preprosto izvzeti in jo vreči v nek prazen prostor. Kot že rečeno, v demokraciji - in pravimo, da je Slovenija demokratična država - tudi v demokratični državi človekove pravice niso samoumevne. In danes je bilo rečeno, da bo preiskovalna komisija, ki je bila ustanovljena v Državnem zboru ""štela izbrisane."" Uporabljen je bil tudi izraz, da ""bo treba narediti selekcijo."" Ali vi veste, o čem govorite? In na kakšen način to govorite? Če se vam o teh stvareh ne zdi že v izrazoslovju popolnoma nič spornega, potem mislim, da imate velik problem. In kot sem prej dejala. Pravo ni in ne more biti ne levo in desno, ni ga mogoče okarakterizirati s takšnimi ali drugačnimi številkami. Je pa ena stvar res, da nepoznavanje prava škodi najbolj tistim, ki ga ne poznajo. Hvala lepa."
4,ParlaMint-SI_2006-05-26-SDZ4-Redna-17.u16,OTHER,0.9150390625,2006-05-26,0.35994648933410645,"Hvala za besedo. Lep pozdrav še enkrat! Evropska unija je uspešno izoblikovala skupni trg s prostim pretokom blaga in storitev, med drugim tudi v dobro potrošnikov. Pravni okviri, ki urejajo to področje, sledijo varovanju zdravja in varnosti, hkrati pa v svoj okvir vključujejo ukrepe za zagotavljanje informiranosti posameznika. V današnjem času nas dosežki znanosti in tehnologije spremljajo na vsakem koraku, pri tem pa imajo dosežki kemijske znanosti še poseben pomen, saj so v največjem obsegu vključeni v naše življenje. Srečujemo se z izboljšavami na področju zdravstva, farmacije, zagotavljanja zdrave hrane, uporabe različnih zaščitnih sredstev in tako dalje. Zavedati pa se moramo nevarnosti, ki jih lahko različne kemične substance prinesejo v naše okolje. Zato moramo postaviti jasno ločnico med novimi dosežki in varovanjem človekovega zdravja in okolja, da bi lahko vsi državljani Evropske unije pridobili na izboljšavah. Ker velik del biocidnih proizvodov predstavljajo kemikalije, ki imajo biocidne lastnosti in škodljivo učinkujejo na žive organizme, se tudi že direktiva 98/8/ES evropskega parlamenta in sveta o dajanju biocidnih pripravkov v promet sklicuje na predpise o kemikalijah. Tej logiki sledi tudi predlog zakona o biocidnih proizvodih, ki je predmet današnje obravnave, saj določa, da se za biocidne proizvode kakor tudi za posledice njihove uporabe uporablja zakon, ki ureja kemikalije, in sicer v primerih, ki jih ta predlog zakona ne ureja. V poslanskem klubu Liberalne demokracije Slovenije menimo, da je nacionalni postopek, ki ureja razvrščanje, pakiranje in označevanje biocidnih proizvodov, obveznost spremljanja biocidnega proizvoda, sporočanja in vodenja evidenc, preizkuševalni laboratoriji in preizkusne metode, režim varstva podatkov, varstva zdravja ljudi, živali in okolja, javne službe, stroški in nadzor nad izvajanjem določil tega zakona, pisan v zagotavljanju čim večjega varstva vseh prebivalcev in prebivalk. Slovenska zakonodaja prepoveduje in omejuje nevarne kemikalije že na podlagi zakona o kemikalijah, predpisov s področja prepovedi in omejitev fitofarmacevtskih sredstev, uredbe ES o izvozu in uvozu nekaterih nevarnih kemikalij, ki se jih neposredno uporablja, predpisov o varnosti in zdravju pri delu, ki so urejeni s posebnim zakonom o varnosti in zdravju pri delu in s podzakonskimi predpisi, ter predpisov o zavajajočem oglaševanju, ki so urejeni v zakonu o varstvu potrošnikov. Navedeni zakon tako ne posega v določbe predpisov, ki so že uveljavljeni v Republiki Sloveniji, kar nam sporoča, da smo že v preteklosti poskrbeli za ustrezno pravno varstvo. V poslanskem klubu Liberalne demokracije podpiramo temeljno načelo predloga zakona, da je pri uporabi biocidnih proizvodov treba varovati zdravje ljudi, živali, organizmov in okolja v najširšem pomenu. Samo ugotavljanje lastnosti biocidnih proizvodov pa naj se izvaja tako, da se testiranja na živalih in živih organizmih zmanjšujejo na najmanjšo možno mero. V poslanskem klubu LDS bomo zaradi navedenega predlog zakona podprli. Hvala lepa."
4,ParlaMint-SI_2015-01-27-SDZ7-Redna-04.u44,OTHER,0.9052734375,2015-01-27,0.9912843108177185,"Spoštovana podpredsednica, kolegice in kolegi, spoštovani predstavniki ministrstev! Dovolite, da se med ključnimi cilji Predloga deklaracije dotaknem tudi prispevka Slovenije h krepitvi Unije kot kredibilnega svetovnega akterja na področju varnosti in obrambe in seveda civilne zaščite. Prav je, da bo Slovenija kot polnopravna članica Unije in zveze Nata še naprej sodelovala v vojaških operacijah in misijah, še posebej na Zahodnem Balkanu, se pravi v Bosni in Hercegovini, na Kosovu, Maliju in pa s civilnimi strokovnjaki tudi v Afganistanu, in prispevala h krepitvi strateškega partnerstva med EU in Natom. Vse to nam dviguje ugled v mednarodni skupnosti, vendar naš prispevek se mora pokazati in izraziti predvsem na področju evropske obrambne industrije ter vključevanje naših podjetij v ta sistem. Tukaj bi se strinjal s kolegom Trčkom, ki pričakuje konkretne rešitve. Naj vas na tem mestu spomnim na podjetja, ki so še v ne tako daljni preteklosti znala narediti valuke, vitalne dele za tanke, merilne naprave in še več drugih izdelkov in s tem zaposlovala na stotine delavcev. Kje je sedaj vse to znanje? Pa menda ni kar izpuhtelo. Ponovno ga moramo najti, dograditi njihovo znanje in, kar je najvažnejše, ponuditi izdelke ali njihove sklope evropski obrambni industriji. Če bomo s tem uspeli, verjemite, da bo to dobro za vse nas. Zato bom tudi deklaracijo v tem delu podprl. Hvala."
4,ParlaMint-SI_2008-01-29-SDZ4-Redna-35.u42,OTHER,0.90380859375,2008-01-29,0.988896369934082,"Hvala lepa za besedo. Lep pozdrav vsem prisotnim! V Poslanskem klubu LDS razumemo Lizbonsko pogodbo kot željo, težnjo Evrope po tem, da bi postala bolj učinkovita, da se torej poveča učinkovitost Evropske unije, da se zmanjšujejo razlike med posameznimi članicami v Evropski uniji in da se tudi zmanjšuje razkorak med institucijami Evropske unije in državljani. Torej, da bo to prispevek k temu, da bodo državljanke in državljani Evropske unije, da bodo državljanke in državljani posameznih članic Evropske unije se bolj počutili Evropejce in da bo po drugi strani Evropska unija delovala bolj učinkovito ter tako, da bodo vse članice imele enakovrednejše možnosti za svoj razvoj, za svoj napredek in da se razlike med posameznimi članicami, ki sedaj obstajajo, ne bodo še povečevale, ampak zmanjševale. Lizbonska pogodba je nastala na pogorišču Ustavne pogodbe. Sprejetje Lizbonske pogodbe naj bi po eni strani pomenilo konec ukvarjanja Evrope same s seboj, ampak da bi se lahko usmerila v prihodnost, v njen hitrejši razvoj. Pri tem se poudarja večji pomen. Se daje več na nacionalnosti in na krepitvi Evropskega parlamenta, Evropske komisije. In določene pristojnosti postanejo v izključni ingerenci Evropske unije. To je seveda odpoved. To je odpovedovanje določenih pristojnosti posamezne države članice. Vendar se moramo po drugi strani zavedati, da če Evropska unija želi postati globalni akter, potem mora kot inštitucija imeti tudi določena pooblastila, določeno težo in nenazadnje določene ljudi, ki jo bodo zastopali. V tem kontekstu seveda tudi razumemo novo inštitucijo predsednika Evropskega sveta in visokega predstavnika Evropske unije za zunanje zadeve in varnostno politiko. V redu. Lepo in prav. Torej, Evropa naj se začne ukvarjati z vsebino in ne obliko. Da ne bo podobno, kot je recimo sedaj, v času predsedovanja pri nas skrb zunanjega ministrstva oblika in vsebina. Torej, kako so dokumenti, ki pričajo o tem, da dobivamo inštrukcije od ZDA, prišli v javnost? Ne pa to, da bi zunanje ministrstvo skrbelo kakšna bo verodostojnost vodenja Evropske unije, kakšna bo verodostojnost Slovenije kot predsedujoče, če se vodi po določenih navodilih države, ki ni članica Evropske unije, nasprotno, ki je tista, ki jo Evropska unija želi doseči in preseči na gospodarskem področju. Pri tem se moramo vprašati: Kaj je dobro za Evropsko unijo kot celoto? Kajti, če želimo, da bo posamezna članica Evropske unije, s tem seveda tudi Slovenija, uspešna in da bo iz Evropske unije dobila več, kot vanjo daje, potem mora biti močna in uspešna Evropska unija kot celota. Žal se je spet izkazalo, da so pogosto posamezni nacionalni interesi premagali, bili močnejši od skupnih interesov Evropske unije. Pri pisanju, sestavljanju Lizbonske pogodbe je prišlo do preveč izjem, o katerih smo že veliko slišali in kar je za Slovenijo najslabše - nima teh izjem. Druge države so, tudi mogoče z izsiljevanjem dosegle, da so uvedene izjeme, ki jim omogočajo boljši položaj v Evropski uniji. Žal Slovenija teh izjem nima. In to ni dobro za Slovenijo in ni dobro za Evropsko unijo, saj še dodatno prispeva k temu, da se bo lahko vzpostavila Evropska unija tako imenovanih dveh hitrosti. In vsaka veriga je močna toliko, kolikor je močan njen najšibkejši člen. Tudi Evropska unija je močna toliko kolikor je uspešna in močna njena najšibkejša država. Zaradi tega ne moremo pristajati na to, da pomen Evrope povprečje pomena in uspešnosti in moči vseh držav. Ampak ni dobro, da pristajamo na Evropo dveh hitrosti. Kajti, tiste najšibkejše Evropo bistveno bolj zavirajo, kot pa se to na prvi pogled zdi. In ker je to slabo za Evropo, je tudi slabo za Slovenijo. Še toliko bolj, kajti toliko težje bomo dosegli to, da se razlike med posameznimi državami v Evropski uniji ne bodo še povečevale, ampak nasprotno zmanjševale. Glede ratifikacije Lizbonske pogodbe ocenjujemo, da nekoliko po nepotrebnem hitimo. Opazen je deficit seznanjenosti ljudi, državljank in državljanov z vsebino Lizbonske pogodbe in tudi v Državnem zboru ni bilo prave razprave na to temo. Samo predsedovanje ni izgovor za hitro ratifikacijo. Kajti, tisti simbolni pomen, simbolna vrednost kot prve države je že izgubljen. So nas prehiteli. Vsekakor bo dober zgled ostalim in bo pripomoglo k temu, da bo v času slovenskega predsedovanja verjetno pogodbo ratificiralo čim več držav. Ampak s tem, ko ne bi tako hiteli, seveda se zavedamo, je ne moremo spremeniti, ratificirala se bo v obliki kot je. Lahko bi pa ta čas, še toliko bolj, ko predsedujemo, pa izkoristili za večjo informiranost državljank in državljanov o sami Lizbonski pogodbi in tudi s tem pripomogli k temu, da se bo povečala evropska zavest, da se bo med državljankami in državljani povečala evropska zavest. Tukaj se ne morem ogniti ponovno ugotovitvi, da je poslanski klub LDS predlagal, da se seje Odbora za zadeve Evropske unije odprejo za javnost in tudi na ta način pripomoremo k večji informiranosti in k večji zavesti državljank in državljanov. Vendar žal predlog ni bil podprt, je bil zavrnjen, ko po eni strani Evropa stremi k čim večji odprtosti, po drugi strani prav ta Državni zbor še zmeraj zapira seje Odbora za zadeve Evropske unije. Naj zaključim z ugotovitvijo, da Lizbonska pogodba je kompromis. Verjetno bo sprejemljiv za vse članice Evropske unije in kot takšnega ga podpiramo tudi v poslanskem klubu LDS. Hkrati pa si želimo, da ratifikacija v posameznih državah ne bi bila zlorabljena za razno razna izsiljevanja ali pa mogoče za interese trenutne lokalne politike tistih držav. Hvala lepa."
4,ParlaMint-SI_2020-07-14-SDZ8-Redna-19.u28,OTHER,-1.0,2020-07-14,1.0,"Spoštovani gospod predsednik, spoštovani kolegice in kolegi, spoštovani državljanke in državljani Republike Slovenije! Slovenija, Evropa in svet smo se z novim letom bili primorani soočiti z vrsto izzivi, ki so korenito spremenili naše delovanje, mišljenje in na sploh našo percepcijo življenja. Kdo od nas bi na kaj takega pomislil, da nam le en majhen virus lahko tako spremeni življenje in ustvari kaos? In kaos je bil tudi v naši domači politiki, ne v strankah takratne opozicije, ampak v nekaterih strankah koalicije. Že tako trhla in manjšinska takratna koalicija ni našla skupnega jezika. Menjave vodstvenih kadrov, če citiram gospoda premierja, takratnega premierja »če hočem kot nov človek kaj spreminjati, potem je nujno izvesti kadrovske menjave« niso obrodile sadov. Njihov opozicijski partner stranka Levica je vladajoči stranki Listi Marjana Šarca pokazala roge. Z zadnjim medijskim spinom je želel sedaj že bivši premer v zelo resnih časih, ko nam je nevidni sovražnik COVID-19 že zakorakal skozi vrata, pozivati državljanke in državljane na volitve, ljudstvo temu ne resnemu in ne državotvornemu predlogu ni nasedlo. In vrnimo se nazaj k nastajajoči si novi koaliciji. Za dobrodošlico je prejela prazna skladišča. Neresno obravnavanje nevidnega sovražnika, smučanje v tujini in kolaps skoraj celotnega javnega življenja v Republiki Sloveniji. Skupaj smo zavihali rokave in hitro ter državotvorno začeli reševali probleme in stiske vseh v naši državi. Ta koalicija ni imela dve leti ležernega delovanja, ni imela 100 dni miru opozicije, ampak zelo nastrojeno opozicijo, ki je spoznala svojo zmoto in njihov srdit boj, da bi se vrnili nazaj na oblast. Naša prazna skladišča in abnormalno svetovno povpraševanje po medicinski opremi in predihovalnikih je ustvarila zelo izkrivljeno sliko ponudbe in povpraševanja, na kratko kaos. Slovenija ne bila edina država, težave so imeli tudi druge države po svetu na samem koncu koncev pa tudi Evropska komisija. Zavedamo se, da tisti, ki dela tudi greši ter da je predvsem po bitki lahko biti general. In ta general po bitki želijo postati današnje stranke v opoziciji. Rožljanje s preiskovalno komisijo se stranke v opoziciji, če smo natančni Listi Marjana Šarca, napovedali dne 15. aprila 2020. Ni bilo dneva, ko so omenjene stranke celih 20 dni vsak dan operirali z neresnicami in pol resnicami največkrat v medijih. Zato smo v koaliciji po 20-ih dneh, kolegice in kolegi, po 20-ih dneh vložili zahtevo za preiskovalno komisijo. Opozicija pa je potem le uspela nekaj ur kasneje tudi sama vložiti svojo preiskovalno komisijo. Ne morem se znebiti občutka, da je opozicija želela rajši kot da bi spisala vlogo za preiskovalno komisijo, rajši tekmovati pred mediji kdo bo imel več medijskih nastopov. Sam preiskovalno komisijo absolutno podpiram, prav tako podpiram natančen pregled delovanja sedanje in prejšnje vlade, potrebno je enkrat za vselej celovito in natančno preiskati vse, ki so bili kakorkoli povezani z nabavim in ukrepi pred epidemijo in pozneje. Poslanska skupina Nova Slovenija – krščanski demokrati smo bili prvi, ki smo podprli pobudo za preiskovalno komisijo o nabavah zaščitne opreme, zato si želim, da enkrat za vselej ovržemo vse polresnice in neresnice. Za konec želim komisiji uspešno delo. Hvala za besedo."
4,ParlaMint-SI_2007-01-30-SDZ4-Redna-24.u168,OTHER,-1.0,2007-01-30,0.04784513637423515,"Hvala za besedo, gospod podpredsednik. Kolegice in kolegi! Nasilje je v marsikaterem pogledu postalo tako običajen del vsakdanjika, da ga velikokrat sploh več ne opazimo. Glede nasilja v družini še dandanes prevladuje prepričanje, da se v družinske zadeve ni dobro ali pametno vmešavati. Nevarno je, če nasilja ne prepoznamo, če ga opravičujemo, minimaliziramo, predvsem pa je nevarno, če ga ignoriramo. Tudi tako, recimo, da ne sprejmemo potrebne zakonodaje. V Sloveniji se v zadnjih nekaj letih več govori in piše o nasilju, ki se dogaja za domačimi zidovi, pa vendar je ta Vlada stopila tri korake nazaj pri sprejemanju zakonodaje na tem področju in v parlament doslej še ni predložila Predloga zakona o preprečevanju nasilja v družini. Gre za sistemski zakon, ki je bil za zakonodajno proceduro pripravljen že v letu 2004. V poslanskem klubu LDS upamo, da bo nova ministrica imela več posluha tudi za problem nasilja v družini, pred katerim si ne moremo in ne smemo zatiskati oči. Nasilje v družini ne ogroža samo žensk, žrtve so tudi otroci, v določenem odstotku pa tudi moški. Evropske države hitijo zapustiti in pozabiti obdobja, ko je nasilno in poniževalno kaznovanje otrok veljalo za običajno in sprejemljivo. Švedska je začela uvajati reformo zakona pred pol stoletja in postala prva država na svetu, ki je leta 1979 izrecno prepovedala telesno kazen. To je sedaj uzakonjeno tudi v Avstriji, Bolgariji, Hrvaški, Cipru, Danski, Finski, Nemčiji, Madžarski, Islandiji, Italiji, Latviji, Norveški, Portugalski, Romuniji in Ukrajini. Nizozemska in Slovaška pa sta napovedali, da bosta sprejeli zakon proti telesni kazni. Srčno upamo, da se bo tem državam pridružila tudi Slovenija in da bomo zmogli to zapisati tudi v Družinski zakonik, ki je prav tako pripravljen, pa je spet nekje obtičal. Ker gre za deklarativno izjavo, ki ne vsebuje konkretne vsebine oziroma predlogov ali priporočil, kaj šele zavest, ki naj bi jih upoštevale ali jih implementirale države članice, so predvsem vlade držav članic Sveta Evrope tiste, ki morajo oziroma bi morale pripraviti ustrezno zakonodajo ali jo spremeniti ter oblikovati nacionalne politike, kar bi predstavljalo okvir boja proti nasilju nad ženskami. Lani sprejeta deklaracija je tako lahko oblika pritiska ali pobude nacionalnih parlamentov, združenih pod okriljem Sveta Evrope, da vlade spremenijo zakonodajo oziroma oblikujejo politike na podlagi tako priporočil Sveta ministrov, akcijskega načrta in vseh ostalih aktov Sveta Evrope kot tudi predlogov s strani Evropske komisije, zbranih v haaškem programu, katerega prva prednostna naloga so človekove pravice in državljanstvo, kamor spada tudi boj proti nasilju nad ženskami, pa tudi nad otroki in moškimi. Uresničevanje haaškega programa je pred kratkim obravnaval tudi Državni zbor Republike Slovenije. Upamo, da bodo slovesnemu sprejemu deklaracije sledili tudi konkretni projekti in da bo boj proti nasilju nad ženskami resnično prednostna tema evropskih nacionalnih parlamentov, torej tudi slovenskega, in da ne bo ostalo le pri zapisanih besedah in deklarativni izjavi podpore deklaraciji Parlamentarne skupščine Sveta Evrope. V poslanskem klubu bomo to deklaracijo podprli. Hvala."
4,ParlaMint-SI_2021-10-26-SDZ8-Izredna-85.u139,OTHER,-1.0,2021-10-26,0.9913313984870911,"Spoštovani predsednik, hvala za besedo. Spoštovani državni sekretar, kolegice in kolegi, državljanke in državljani! V letu in pol je Slovenija postala drugačna. Na žalost se vsi zavedamo resnosti nevidnega sovražnika Covid-19. Podpora tudi v Državnem zboru, tukaj v hramu demokracije, v tem velecenjenem zboru ni bila vedno samoumevna, kar je kazalo tudi v začetni podpori opozicije petkovim kolesarjem in metanju tudi v tej velecenjeni dvorani, metanju z obraza zaščitne opreme, nesprejemljivo. Ko vam je zadeva ušla izpod kontrole in to smo vsi tudi videli in državljanke in državljani so to tudi opazili, ste osramočeno umaknili in zanikali podporo petkovim kolesarjem. Kako drugačna je Slovenija, vidimo, ko obiščemo našo preljubo državo domovino. Izvajajo se infrastrukturni projekti. Gradijo se vrtci in osnovne šole. Starejši bodo dobili prepotrebne domove za starejše občane, mladi pa nova stanovanja. Otvoritev novih stanovanj smo bili priča nekaj dni nazaj. Naj, beležimo najnižjo brezposelnost v državi že kar nekaj let nazaj. In kar se tiče naše zadolženosti, ker se je Slovenija zadolžila manj, manj kot povprečna država evroobmočja oziroma Evropske unije, lahko rečemo, da je vladna koalicija, torej tudi stranke v Državnem zboru koalicije, nadpovprečne rezultate dosegla s podpovprečnim zadolževanjem. Če se motim, me lahko s številkami tudi popravite. Vojski smo vrnili dostojanstvo z dvotretjinsko večino v tem cenjenem zboru. In zavedamo [[…]]Zato, ker se zavedamo vsi skupaj, velika večina se zaveda pomembnosti varovanja in obrambe domovine v teh zahtevnih, zahtevnih časih. Z odličnim vodenjem predsedovanja Svetu Evropske unije je Slovenijo obiskalo daleč, daleč največ tujih državnikov, še posebno smo ponosni na vrh z zahodnim Balkanom, ki so vsi eden od drugega, do zadnjega pohvalili delo te koalicije in pohvalili, kako se vodi predsedovanje. Na drugi strani si pa lahko postavimo ogledalo, na drugi strani opozicija KUL v letu in pol ruši demokratično izvoljeno koalicijo, ko sami niso ne videli in ne znali popeljati Slovenijo naprej. Državljanke in državljani bodo na rednih, rednih volitvah imeli možnost izbire, na eni strani razvojno naravnano Slovenijo z vizijo in znanjem, kadri, ki se uspešno soočajo z vsemi problemi, ki pestijo državljane Republike Slovenije. V Novi Sloveniji – krščanski demokrati verjamemo, verjamemo v dejanja, državljane in državljanke nam pritrjujejo. Na drugi strani, na daleč vidimo neenotnost levega bloka tega cenjenega zbora z žaljivimi in nedostojnimi izpadi, izpadi Levice. Lahko sami, državljanke in državljani lahko sami prisodijo, ali je ta ozkogledni program pelje Slovenijo v prihodnost. Želja po razlastninjenju podjetij, želja po razlastninjenju zasebnega premoženja, nespoštovanje Slovenske vojske in odkrito željo po njeni razpustitvi, nedopustno, izstopu iz zavezništva Nato in morebiti, morebiti tudi Evropski uniji [[…]] [[oglašanje iz dvorane]] Ogromna, brutalna, neustavljiva želja po oblasti opozicije izključuje in ne prinaša svetle prihodnosti naše skupne domovine. Državljanke in državljani me vsakodnevno, me vsakodnevno opogumljajo, da smo na pravi poti. Ob najhujši krizi sedanje je sedanja vladna koalicija takoj pomagala ljudem in podjetjem, ne pa bankam kot neka druga vlada. Vse generacije so bile vključene v protikoronske pakete, še posebej upokojenci. Schengenska meja in podeželje je bolj varno. Prvič se projekti izvajajo tudi izven glavnih mest na podeželju. Ljudje se ne bojijo sedanje vlade in jo podpirajo ter si želijo, da bi izvedli še kak razvojni projekt širom Slovenije oziroma v regiji, iz katere prihajajo. V Sloveniji nimamo zaskrbljujočih razmer, imamo pa zaskrbljujoče razmere v opozicijskih strankah. To ni problem, to, prvič, ni problem državljank in državljanov, ampak njih samih. Njihova podpora nasilnih protestov je nedopustna. Poškodovanim policistom, s katerim jih tudi podpiram, pa v posmeh. To je sramotno. In za konec, v Strasbourgu je pred časom potekala razprava o prihodnosti Evropske unije. Kako lahko opozicijo skrbi prihodnost Slovenije, če prihodnost Evrope ne, prazen sedež govori sam zase. Zato tudi s tem mojim govorom sem povedal vse relevantne podatke in zato tudi nisem podprl predlagane seje, o kateri danes govorimo, na Odboru za notranje zadeve. Predsednik, hvala za besedo in [[nerazumljivo]]. Hvala."
5,ParlaMint-SI_2002-01-24-SDZ3-Redna-12.u18,SDS,0.75,2002-01-24,0.06138704717159271,"Hvala lepa, gospod predsednik. Spoštovani premier, spoštovana ministra! V Socialdemokratski stranki bomo predlog podprli. Podprli ga bomo predvsem zaradi tega, ker gremo v neko novo, upam, da boljšo prakso, tudi v bodoče, imenovanja ministrov, kjer takšnih ministrov, ki niso konfliktni oziroma o katerih je tudi dokaj širok politični konsenz, predvsem ministrov za tako pomembna področja, kot je področje vključevanja Slovenije v evropske integracije. Pozdravil bi ta novi pristop, novo načelo in upam, da ni izjema. Zato menim, da je lahko to pozitiven zgled za premiera pri nadaljnjih odločitvah. Skratka menimo, da je gospod Potočnik zelo dobro opravil nalogo, ki mu je bila zadana kot pogajalcu. Slovenija je prva po zaključenih poglavjih v predpristopnih pogajanjih, in to je nedvomno ustrezna referenca in dobra referenca za to, da pride tudi do nadaljevanja, seveda, in do tega položaja. Skratka, v Socialdemokratski stranki bomo predlog podprli."
5,ParlaMint-SI_2011-03-25-SDZ5-Redna-26.u2,SDS,0.61962890625,2011-03-25,0.021331973373889923,"Hvala za besedo, gospod predsednik. Lepo pozdravljeni, gospod minister, spoštovane kolegice in kolegi! Z vključitvijo Slovenije v EU si vse več slovenskih državljanov išče in tudi dobi delo in zaposlitev v državah članicah, med njimi tudi kot funkcionarji in uradniki v inštitucijah Evropske unije. Posledično je treba ustrezno prilagoditi tudi nacionalno zakonodajo, ki se tiče obdavčevanja teh oseb. S predlagano novelo zakona želimo za vse funkcionarje in uslužbence inštitucij in finančnih organov EU, ki so napoteni na podlagi sklepa Vlade Republike Slovenije oziroma Državnega zbora, uvesti enako obdavčitev, kot to sedaj velja za poslance Evropskega parlamenta. Iz sedaj veljavnega zakona o dohodnini izhaja, da so funkcionarji inštitucij in finančnih organov, razen poslancev Evropskega parlamenta, oproščeni plačevanja dohodnine v Sloveniji in plačujejo davek samo Evropski uniji. Izhajajoč iz načela enakosti in pravičnosti, se nam tako razlikovanje zdi nedopustno. Naše stališče je, da mora biti obdavčitev enaka za vse funkcionarje evropskih inštitucij in tudi za uslužbence, ki so v navedene inštitucije napoteni na podlagi sklepa Vlade oziroma Državnega zbora. Cilj predloga zakona je torej uvedba enake obdavčitve vseh funkcionarjev in uslužbencev inštitucij in finančnih organov EU, ki so napoteni na podlagi sklepa Vlade Republike Slovenije oziroma Državnega zbora, in sicer na način, kot že sedaj velja za poslance Evropskega parlamenta. Poslanci Evropskega parlamenta morajo namreč dohodke napovedati v Sloveniji in plačati razliko v dohodnini, če je davek, odmerjen od teh dohodkov, na ravni EU nižji kot dohodnina, odmerjena od teh dohodkov v Sloveniji. Ostali funkcionarji inštitucij in finančnih organov EU pa plačujejo davek samo Evropski uniji in so oproščeni plačevanja dohodnine v Sloveniji. Poglavitna rešitev zakona je, da se med dohodke iz zaposlitve oziroma dohodke iz delovnega razmerja štejejo dohodki, prejeti v zvezi z opravljanjem funkcije v inštitucijah Evropske skupnosti, Evropski centralni banki, Evropski investicijski banki in Evropskem investicijskem skladu. Predlog novele zakona v Poslanski skupini SDS vlagamo drugič, saj v prvem poskusu ni bilo zadostne podpore. V novembru 2010 smo namreč v postopku imeli dve noveli zakona o dohodnini istočasno. Naša novela je urejala obdavčitev evrofunkcionarjev, vladni pa obdavčitev kmetijskih subvencij. Obe področji urejata obdavčitev fizičnih oseb. Zanimivo je, da je vladni predlog, ki je predvideval obdavčitev subvencij in obvezno vodenje poslovnih knjig za kmetijska gospodinjstva, katerih KD presega 7 tisoč 500 evrov, dobil podporo s strani vladajoče koalicije. Naš, ki tako kot ta, ki je danes pred nami, ureja enakopravno obdavčevanje vseh evro funkcionarjev, pa ne. Predlagam, da novelo zakona v prvem branju podpremo, in tako ostane zakon v obravnavi, v drugem branju pa ga po potrebi dopolnimo in popravimo. Hvala lepa."
5,ParlaMint-SI_2006-02-06-SDZ4-Redna-13.u68,SDS,0.60986328125,2006-02-06,0.07204046100378036,"Hvala, spoštovani predsednik. Spoštovani minister, spoštovane kolegice in kolegi, spoštovani ostali prisotni! Poslanska skupina Slovenske demokratske stranke bo podprla predlog zakona o industrijski lastnini, ker so predlagane spremembe nujne zaradi uskladitve določil zakona s pravom Evropske unije. Sedanji zakon, ki je bil sprejet leta 2001, ureja več pravic industrijske lastnine, določa postopke za njihovo pridobitev, vzdrževanje njihove veljavnosti v dobi trajanja ter sodno varstvo. V letu 2004 je bila sprejeta direktiva 2004/48 Evropskega parlamenta in Sveta o uveljavitvi pravic intelektualne lastnine, s katero sedanji zakon o industrijski lastnini še ni usklajen, treba pa ga je uskladiti najkasneje do 29. aprila 2006. Namen direktive je v državah članicah Evropske skupnosti harmonizirati uveljavljanje pravic intelektualne lastnine, saj je do sedaj harmonizacija nacionalnih predpisov osredotočala predvsem na materialno pravo, z direktivo pa se harmonizirajo tudi procesne določbe nacionalnih predpisov, ki urejajo uveljavljanje pravic intelektualne lastnine. Te pravice se vse pogosteje kršijo s ponarejenim in piratskim blagom, kar s svojim obsegom in mednarodno razsežnostjo že resno ogroža nacionalne ekonomije. Da bi se to preprečilo, je nujno potrebno poenotenje procesnih določb o uveljavljanju pravic intelektualne lastnine na enotnem trgu Evropske skupnosti, kar bo doseženo z uskladitvijo nacionalnih zakonodaj z direktivo. Poudariti pa je treba tudi, kar je za našo poslansko skupino še kako pomembno, da učinkovita uveljavitev pravic intelektualne lastnine spodbuja tudi inovativnost zaradi zaščite intelektualnih ustvarjalcev in inovatorjev, posledično pa s tem tudi konkurenčnost gospodarstva, kar preprečuje izgubo delovnih mest, izpad davkov in oškodovanja potrošnikov. Predlagane spremembe in dopolnitve zakonov v nekaterih določbah odpravljajo tudi ugotovljene pomanjkljivosti v prenosu določb direktiv s področja industrijske lastnine, ki niso povsem ustrezno prenesene v slovenski pravni red in so manj zahtevne narave ali celo redakcijske. Nekatere določbe pa so bile v tem smislu tudi izboljšanje s sprejetimi amandmaji na matičnem delovnem telesu. V poslanski skupini Slovenske demokratske stranke bomo predlog zakona vsekakor podprli. Hvala lepa."
5,ParlaMint-SI_2013-09-24-SDZ6-Redna-17.u249,SDS,-0.921875,2013-09-24,0.06333379447460175,"Spoštovani! Seveda ne morem podpreti takšnih rešitev, kot jih predlaga ta zakon, ki preprečuje nadaljnjo razbremenjevanje gospodarstva. Slovenija se kot ena izmed redkih držav v evroobmočju in tudi med 28 evropskih držav še vedno nahaja v recesiji, marsikatera ekonomija že okreva. Skratka, sprejeti so bili ukrepi v teh državah, ki zagotavljajo nek optimizem oziroma neko zaupanje. Slovenija še ni v tem trenutku na tem pozitivnem delu, zato so vsi ukrepi, ki dodatno obremenjujejo gospodarstvo – in ta ukrep dodatno obremenjuje gospodarstvo glede na zdaj veljavni zakon – neprimerni. Kajti Slovenijo lahko popelje iz krize zgolj okrevajoče gospodarstvo, nova delovna mesta. Gospodarstvo financira tudi funkcioniranje te države in javnega sektorja v celoti, zagotavlja sistem šolstva, zdravstva, zagotavlja ne nazadnje sistem pokojninskega zavarovanja in posledično izplačevanje pokojnin, zagotavlja marsikaj v tej državi, pravzaprav funkcioniranje vseh podsistemov, zato mačehovski odnos do tega ključnega napajalnika slovenske države ni na mestu. Vlada bi morala vso svojo energijo usmeriti v ukrepe za oživitev gospodarstva in se izogibati ukrepov, ki dodatno krepijo stagnacijo oziroma vlečejo stagnacijo ali celo nazadovanje gospodarstva. Zato ne morem razumeti tako omalovažujočega odnosa Vlade do predlogov gospodarstva in takšnih ukrepov, kot je danes pred nami, zato bom glasoval proti temu."
5,ParlaMint-SI_2018-11-20-SDZ8-Redna-02.u64,SDS,-0.95947265625,2018-11-20,0.9926056265830994,"Hvala lepa, spoštovani predsednik! Spoštovana državna sekretarka, kolegice in kolegi! V tem zakonodajnem postopku ponovno prenašamo direktivo Evropske unije. Prva direktiva o davku na dodano vrednost je bila sprejeta leta 1993 in takrat je bil uveljavljen začasen sistem. Po 25 letih imamo še vedno začasni sistem. Verjetno je to že 100. ali pa 200. direktiva, ki jo prenašamo precej nekritično. Navadno jo vlade, katerekoli že, prevedejo, prekopirajo, ne vem, če tudi vedno kapirajo. Se opravičujem, ker govorim s tujkami. S tem se pojavlja pri tovrstnih uveljavitvah direktive EU to, da so netransparentne, da večkrat ne vemo, kaj dejansko določajo, da nastanejo za gospodarstvo, za davčne zavezance precejšnje težave, da so zapletene. In tako Evropska unija kot ostali imamo rešitev: nova direktiva, s katero naj bi poenostavili sistem, naredili boljšega, naredili takšnega, če govorimo o davkih, da bo manj zapleten in da bo pravičnejši in da bo tudi manj davčnih utaj. Tako smo dejansko na Še enem krogu na vrtiljaku, pa da ne bom tu, bom rekel, užalil ali prizadel Tiziana Terzanija, ki je napisal to knjigo in se ne nanaša na davke, recimo, da smo še na enem krogu davčnega vrtiljaka. Ta davčni vrtiljak se dogaja tudi danes. Enostavno je prekopirana ena direktiva. Ne vem, koliko so dejansko slovenski predstavniki sodelovali pri tem, mislim, da vsebinsko bolj malo, niso uveljavljali ali so uveljavljali – o tem ni bilo danes nič govora – slovenskih interesov, slovenske posebnosti glede tega in tako še enkrat enostavno, se opravičujem, kopiramo neke rešitve, za katere ne vemo, kako se bodo uveljavile v gospodarstvu. Tudi zato ne, ker tudi na podlagi razprave na matičnem delovnem telesu ni bilo opravljeno testiranje tovrstnih rešitev na gospodarstvo. Po drugi strani zakon uveljavlja tudi tisto, kar danes ni bilo uveljavljeno, zamudno obrestno mero, dodatno zamudno obrestno mero, za katero je vprašanje, ali je ta višina 3 % prava ali ne. Tako pravzaprav ne glede na to, da govorimo o tem, ali pa večina vas govori o tem, kako se bo vse skupaj izboljšalo, imamo v Slovenski demokratski stranki do tovrstnih rešitev, pavšalnih rešitev zadržke, ker enostavno to ni dokazljivo. Glede tega, kako se davčni sistem davka na dodano vrednost izboljšuje, je treba povedati, da je to po 25 letih še vedno začasni sistem. Tisti, ki želite tisti končni sistem, ki v Evropski uniji najbrž nikoli ne bo uveljavljen ali pa zelo težko, ta končni sistem pomeni, da bomo v Evropski uniji imeli eno ali dve davčni stopnji, vse države enako, in da se bodo prihodki od davkov zlivali v en koš in v en proračun. Če si to želite, potem morate povedati, da vi podpirate ta končni sistem, kar je bilo tudi danes rečeno. Osebno in v Slovenski demokratski stranki imamo glede tega precejšnje zadržke, še posebej zato, ker se ne ve, kako se bo ta denar iz skupne blagajne potem delil. Glede na to, da vsekakor ta zakon na določenih področjih izboljšuje predvsem administrativno poslovanje podjetij, v Slovenski demokratski stranki temu zakonu ne bomo nasprotovali."
5,ParlaMint-SI_2011-03-04-SDZ5-Redna-25.u6,SDS,-1.0,2011-03-04,0.994308590888977,"Spoštovani predsednik, spoštovana državna sekretarka, kolegice in kolegi, poslanci! V Slovenski demokratski stranki smo s pozitivnim pričakovanjem pričakovali tak zakon, ki bi sledil cilju, ki je tudi naveden, torej spodbuditi pravočasno plačevanje in odpraviti zamude pri plačilih med davčnimi zavezanci in reševati problematiko tako imenovane plačilne nediscipline. Ko smo prejeli paket ukrepov, ki jih danes obravnavamo, zakon o DDV je zgolj prvi izmed njih, smo bili razočarani. Razočarani smo bili zaradi tega, ker menimo, da se je Vlada lotila reševanja tega problema necelovito, brez posvetovanja z gospodarstvom in da so nekatere rešitve tudi očitno v navzkrižju z davčno roko. Torej zgolj administrativno reševanje problemov, povezanih s plačilno nedisciplino, sprememba zakona in neko kaznovanje ali prisilno vključevanje v pobote je ukrep, ki bi lahko bil eden verjetno od desetih v nizu potrebnih ukrepov, ne pa prvi ali drugi. Menimo, da je največji problem, ki generira kasneje tudi plačilno nedisciplino, predvsem v treh smereh. Prvi je v tem, da je v obtoku premalo denarja za gospodarstvo, da je kreditni krč še vedno prisoten, da banke ne uspejo učinkovito servisirati potreb gospodarstva in posledično številna podjetja niti ne morejo poravnavati svojih obveznosti. Drugič, pomemben vzrok za nastale razmere je pomanjkanje investicij v tej državi, umanjkanje projektov dela, kar bi zaposlovalo gospodarstvo, generiralo ustvarjanje nove vrednosti, generiralo tudi plačilne tokove in posledično bi bilo tudi plačilne nediscipline veliko manj. In tretjič, pogrešam ukrepe v smislu učinkovitejšega izvršilnega postopka v smislu odprave nekaterih zaščit dolžnika pri izvršilnem postopku, da bi izvršilni postopek stekel hitreje, učinkoviteje in posledično ne bi spodbujal dolžnikov k zavlačevanju in posledično plačilni nedisciplini. Nič od tega nimamo danes na mizi. Danes se ukvarjamo zgolj z nekim birokratskim načinom reševanja problema plačilne nediscipline. Sedaj imamo v okviru Zakona o davku na dodano vrednost opraviti z rešitvami, ki jim nasprotuje davčna stroka. Davčna stroka namreč meni, da je rešitev neskladna z direktivo, ki jo mora spoštovati Slovenija. Problem pa je tudi, da so rešitve neusklajene z Gospodarsko zbornico Slovenije, pomembnim delom gospodarskih subjektov. Ta zakon je namenjen gospodarstvu. Verjetno ni namenjen, upam, da ni namenjen polnjenju proračuna, in če je namenjen gospodarstvu, je pravzaprav neverjetno, da rešitev ni usklajena z gospodarstvom. Zato menimo, da je težko pritrditi tem rešitvam, ker si Vlada ni vzela niti toliko časa, da bi obravnavala stvar po normalni proceduri in s tem omogočila vsem partnerjem sodelovanje. Seveda je Vlada s tem želela narediti korak naprej k odpravljanju plačilne nediscipline. Najpomembnejša vladna stranka pa generira plačilno nedisciplino. Najmočnejša vladna stranka – Socialni demokrati niso poravnali še vseh obveznosti z naslova volilne kampanje. Dolžni so na primer denar Pošti Slovenije, kljub temu da je že dolgo mimo rok. In pravzaprav tisti, ki generirajo plačilno nedisciplino, bi sedaj radi reševali plačilno nedisciplino. To je približno tako, kot da bi dal volku ali lisici čuvati kokoši. To se seveda ne more narediti in zato so tudi take jalove rešitve, ki bodo še naprej omogočale, da boste počeli isto. Danes beremo tudi novice, da je druga vladna stranka, Liberalna demokracija, zapletena v davčne probleme in tako imenovane ""missing trader"" posle. Spoštovani, tako ne boste reševali nakopičenih problemov."
5,ParlaMint-SI_2012-02-02-SDZ6-Izredna-06.u43,SD,1.0,2012-02-02,0.04517822712659836,"Spoštovane in spoštovani! Socialni demokrati obžalujemo, da je nova koalicija zavrnila novelo Zakona o javnih financah. Januarsko srečanje predsednikov parlamentarnih strank smo Socialni demokrati razumeli kot veliko priložnost, da slovenska politika udejanji visoko soglasje o nujnih ukrepih za povrnitev zaupanja v Slovenijo, da smo kot država in kot skupnost sposobni sprejemati odločitve za stabilizacijo javnih financ in za nadaljevanje zastale reformne politike. Veseli smo bili doseženega soglasja o pričakovanju, da bo to morda prvi korak k skupnemu, bolj povezanemu delovanju za zagotovitev vzdržnosti javnih financ in povrnitev zaupanja mednarodnih finančnih trgov v Slovenijo. Del doseženega soglasja je bila tudi podpora noveli Zakona o javnih financah kot normativnem okviru za preprečitev nadaljnje rasti javnega dolga kot uresničitve ideje o fiskalnem pravilu. Predsedniki strank so soglašali, da se spremembe Zakona o javnih financah obravnavajo prednostno in po nujnem postopku. Ali sedaj, ko je desnosredinska koalicija izvolila mandatarja, reševanje države ni več nujno? Bojimo se, da je to nadaljevanje, v tem mandatu pa začetek velikega razkoraka med besedami in dejanji. Desnosredinska koalicija se je po našem prepričanju odločila za slabo sporočilo. V prvi vrsti je to slabo sporočilo o njej sami, saj očitno politični interes še naprej prevladuje nad skupno koristjo. Gotovo pa je to tudi slabo sporočilo o Sloveniji, da smo kljub doseženemu soglasju zamudili priložnost za jasno določitev fiskalnega pravila v ključni zakon, ki ureja javne finance. Danes tudi na finančnih trgih ni več nobenega dvoma o vrednosti in pomembnosti zaupanja. Zaupanje pa se začne pri spoštovanju sklenjenega dogovora. Sprejetje novele Zakona o javnih financah razumemo kot nujno za določitev hitre in odločne fiskalne konsolidacije v skladu z dogovori Evropskega sveta. Slovenija bi s sprejetjem te novele na pospešen način pristopila k restavraciji zaupanja in domači in mednarodni javnosti poslala jasno sporočilo, da smo sprejeli enega od prvih potrebnih ukrepov za stabilizacijo javnih financ kot predpogoja za okrevanje gospodarstva, še posebej v času, ko padci bonitetnih ocen še dodatno otežujejo naš dostop do svežih finančnih virov. Ta parlament je soglašal s sklenitvijo fiskalnega pakta znotraj Evropskega sveta, zato je toliko bolj nerazumno, da se je vladna koalicija odločila za preprečitev sprejema sprememb Zakona o javnih financah, saj to neposredno pomeni preprečitev vnosa predlaganih določb fiskalnega pakta v Zakon o javnih financah. To bi bil tudi eden od prvih korakov za oblikovanje novega evropskega gospodarskega upravljanja kot nujno potrebnega za preprečitev novih etap dolžniške krize. Socialni demokrati ocenjujemo, da so predlagane rešitve Zakona o javnih financah potrebne za doseganje fiskalne sinhronizacije v Evropski uniji za povečanje stabilnosti celotnega evroobmočja. Socialni demokrati smo, glede na danes že omenjene pripombe, z amandmajem – glede na različna mnenja o smiselnosti omejevanja javnega dolga glede na delež v bruto domačem proizvodu, pa tudi stališča Zakonodajno-pravne službe – predlagali rešitev, ki bi začrtala pot zmanjšanja strukturnega primanjkljaja glede na višino dolga. Pripravljeni amandmaji so v celoti odgovorili tudi na pripombe Zakonodajno-pravne službe. Kljub temu da se ne strinjamo s pavšalnimi očitki o nedodelanosti zakona, posebej poudarjamo, da bi ob minimalni pripravljenosti zakon v zakonodajnem postopku lahko dodatno izboljšali. Naši amandmaji so bili namenjeni prav temu. Očitno imamo v tem državnem zboru nekaj začetniških težav z razumevanjem zakonodajnega postopka. Ne pričakovati, da bodo zakoni, ki bo jih nova vlada prinašala na naše mize, povsem usklajeni, da na njih ne bo imel nihče, še najmanj pa Zakonodajno-pravna služba nobenih pripomb. Motite se. Naša naloga je, da predložena gradiva obravnavamo in seveda tehtamo tudi pripombe, ki jih bomo dobili od zainteresirane javnosti in Zakonodajno-pravne službe. Velika količina pripomb še ne pomeni, da nek zakon ni primeren za nadaljnjo obravnavo. S sprejetjem zakona bi Slovenija torej pravočasno in na ravni zakonskega predpisa oblikovala fiskalna pravila za ustrezno fiskalno disciplino. Ker predlagane rešitve ne bodo pravočasno sprejete, se utegnemo soočiti tudi s posledicami, morda tudi s padanjem bonitetnih ocen. Socialni demokrati želimo in bomo ovira nerazumnim odločitvam [[...]] [[znak za konec razprave]] , zato bomo glasovali proti sklepu, da spremembe in dopolnitve Zakona o javnih financah niso primerne za nadaljnjo obravnavo, saj na ta način želimo doseči, da se zakon vrne na obravnavo na Odbor za finance, kjer bomo imeli možnost ta zakon tudi ustrezno izboljšati."
5,ParlaMint-SI_2017-02-09-SDZ7-Izredna-42.u30,SD,0.69970703125,2017-02-09,0.08624755591154099,"Spoštovani gospod podpredsednik, spoštovani člani Vlade, kolegice in kolegi! V Poslanski skupini Socialnih demokratov se zavedamo težav, s katerimi se soočajo naša podjetja zaradi nove avstrijske zakonodaje o preprečevanju socialnega in plačne dumpinga. Glede nastale situacije delimo zaskrbljenost vseh v tem prostoru. Na odboru smo bili enotni, da damo Vladi vso našo podporo pri njenih dosedanjih in bodočih prizadevanjih za zavarovanje slovenskih interesov in slovenskega gospodarstva, zato bomo v Poslanski skupini Socialnih demokratov predlog dopolnjenega priporočila Vladi podprli. Naša podjetja, če pridobijo posle v drugih državah članicah, tam s svojimi delavci tudi izvajajo storitve. Svoboda izvajanja storitev je poleg prostega gibanja oseb, blaga in prostega pretoka kapitala eden od temeljev notranjega trga Evropske unije in bistvo enotnega evropskega prostora. Kot Socialni demokrati moramo poudarjati, da se mora tudi zaščita delavskih pravic in izborjenih standardov v Evropski uniji dvigniti na tako visok nivo kot tako opevan prost pretok kapitala in blaga. Toda za varovanje pravice delavcev so odgovorne predvsem države same, ki pa seveda varujejo svojo ureditev in veljavne delavske standarde. Tako kot moramo v Sloveniji zahtevati, da za tuje napotene delavce pri nas veljajo slovenski standardi in zakonodaja, tako to poskuša Avstrija. Po našem skupnem mnenju pa gre sosednja država pri tem morda malo predaleč. Poštena konkurenca med ponudniki storitev in zaščita delavskih pravic sta tudi pri napotitvah v drugo državo ključni. To je namen direktive, s katero se naslavlja področja, ki so se v preteklih letih pokazala kot najbolj težavna, zlasti preprečevanje zlorab in krepitev zaščite pravic napotenih delavcev. A žal se velikokrat zgodi, da se tudi najboljši nameni pri izvedbi izkažejo kot problematični. Zadnje dogajanje namreč kaže, da se zaradi direktive in zaradi novega avstrijskega zakona pogoji zaostrujejo do skrajne meje in praktično tujim podjetjem onemogočajo izvajanje dejavnosti v Avstriji. Ta je namreč uvedla številne nove birokratske zahteve in ukrepe, ki se kažejo predvsem v zahtevah po predložitvi različne dokumentacije v nemškem jeziku, problematično pa je tudi izrekanje nesorazmerno visokih denarnih kazni, katerih višina se lahko multiplicira glede na število napotenih delavcev. Tudi Slovenija za delo tujcev predpisuje številne podobne ukrepe, a, kot je pokazala razprava na odboru, je izvajanje nove avstrijske zakonodaje morebiti prešlo mejo, ko se ovira tudi delo tistih delodajalcev, ki svoje delo opravljajo v okviru veljavne zakonodaje in zagotavljajo dostojna delovna mesta. Še največ težav pri tej rigorozni birokratski obliki nadzora, ki je sicer popolnoma legitimen, a žal zelo neživljenjski, imajo prevozniki. Dejavnost mednarodnega transporta namreč ni izključena s področja uporabe predpisov EU na področju napotitve delavcev, zato po novi avstrijski zakonodaji vse določbe veljajo tudi za to dejavnost, ne glede na čas trajanja posamezne čezmejne storitve, kar prevoznikom predstavlja nepremostljivo oviro pri izvajanju dejavnosti. Voznik tovornjaka namreč na službeni poti pogosto potuje skozi več držav in prav zato zanje veljajo posebni predpisi in posebna evropska direktiva. Za njeno upoštevaje potekajo pogovori med evropskimi državami, v katerih sodeluje tudi Slovenija. Zaradi tega pričakujemo, da bomo kot država usmerili vse napore v to, da se direktiva, ki to ureja, čim prej spremeni in se področje transporta zaradi specifike iz nje izloči. Vlada je preko svojih ministrstev aktivno pristopila k reševanju problema na različnih ravneh in bo po potrebi svoje ukrepanje tudi zaostrila. V tem trenutku Republika Slovenija po diplomatski poti podpira pritožbe, ki jih je v imenu več kot 130 slovenskih podjetij na Evropsko komisijo vložila celovška odvetniška pisarna. Republika Slovenija je preko svojih diplomatskih predstavnikov vzpostavila kontakt in sodelovanje z drugimi sosednjimi državami Avstrije, ki se soočajo s podobnimi težavami kot slovenska podjetja, z namenom oblikovanja skupnega odgovora na posredne kršitve prostega pretoka blaga in storitev v Republiki Avstriji. Predlaga se, da Avstrija začasno odloži izvajanje spornega zakona dokler se odprta vprašanja ne razrešijo, v tem času pa bo mogoče pridobiti tudi pravno mnenje Evropske komisije. Pričakujemo torej, da se bo naša država še naprej aktivno zavzemala za izločitev vseh vrst mednarodnih prevozov v cestnem prometu iz področja uporabe Direktive 96/71/ES v skladu s stališčem Republike Slovenije, ki je bilo sprejeto v Državnem zboru 3. junija 2016. Socialni demokrati se zavzemamo za diplomatsko rešitev problema, a če se izkaže, da so pravne možnosti izčrpane, podpiramo tudi uvedbo skrajnega ukrepa Vlade, ki napoveduje in preučuje možnosti za uvedbo postopka za tožbo zoper Republiko Avstrijo na sodišču Evropske unije v skladu z 259. členom Pogodbe o delovanju Evropske unije, če v razumnem času ne bo prišlo do dogovora, ki bo slovenskim podjetjem omogočil izvajanje čezmejnega opravljanja storitev v Republiki Avstriji v skladu z veljavnimi pravili na ravni Evropske unije. Kot rečeno, bomo predlog priporočila v Poslanski skupini Socialnih demokratov podprli. Hvala lepa."
5,ParlaMint-SI_2006-03-30-SDZ4-Redna-15.u8,SD,0.68017578125,2006-03-30,0.08155302703380585,"Predsedujoči, hvala za besedo. Spoštovani državni sekretar s sodelavko, kolegice in kolegi! Poslanska skupina Socialnih demokratov podpira sprejem predloga zakona, ki pomeni logično posledico vstopa Slovenije v Evropsko unijo in odločitve za prevzem evra kot valute Republike Slovenije. Z novelo zakona Slovenija usklajuje delovanje Banke Slovenije s sistemom evropskih centralnih bank in tako poleg makroekonomskih kriterijev izpolnjuje tudi pomemben formalnopravni pogoj za pridobitev pozitivnih mnenj v konvergenčnih poročilih evropske komisije in Evropske centralne banke, ki jih pričakujemo 16. maja. Novela je pripravljena po naši oceni v skladu s pravnim redom Evropske unije in v skladu s statutom evropskega sistema centralnih bank ter Evropske centralne banke. Pri tem se zavedamo, da se vloga Banke Slovenije pomembno spreminja. Prenehajo veljati določbe o denarni politiki in politiki deviznega tečaja, ker te pristojnosti prevzema Evropska centralna banka. Vendar to ne pomeni, kot mnogi mislijo, da država Slovenija in Banka Slovenija izgubljata vpliv na teh področjih. Banka Slovenije bo enakopravni sestavni del evropskega sistema centralnih bank, guverner Banke Slovenije bo polnopravni član Sveta Evropske centralne banke in bo aktivno, tudi s pravico glasovanja, sodeloval pri sprejemanju vseh pomembnih odločitev, tudi s področja prenesenih pristojnosti. Banka Slovenije tako posredno kot neposredno ne bo brez vpliva na vodenje makroekonomskih politik. Centralna banka ohranja vrsto pomembnih dosedanjih nalog, dobiva pa tudi nove. Pomemben se nam zdi tu predvsem nadzor nad bankami, ki ga bo v novih pogojih možno in potrebno še bolj okrepiti, kar bo koristno za zmanjševanje tveganj, kakovost in varnost poslovanja bank, za konkurenčnost in preglednost ter sploh za razvoj finančnega sistema in ne nazadnje za varstvo potrošnikov. Banka Slovenije bo lahko še bolj učinkovito opravljala funkcijo bankirja države za javni sektor. Novela zakona prinaša Banki Slovenije tudi nekatere nove naloge in krepi dosedanje. Pomembno se nam zdi sodelovanje Banke Slovenije s centralnimi bankami drugih držav in mednarodnimi organizacijami. Pomembna bo vloga Banke Slovenije na področju plačilnih sistemov, finančnih operacij in upravljanja premoženja. Banka Slovenije razpolaga s kakovostnim strokovnim kadrom in bogatimi izkušnjami na ekonomsko- in finančno-analitičnem področju, in to bo omogočilo krepitev zelo koristne informacijske analitične in statistične dejavnosti. Ni nepomembno, da se ne le ohranja, temveč celo povečuje neodvisnost centralne banke v povezavi z Evropsko centralno banko in poročanje državnemu zboru dvakrat letno. Hvala za pozornost."
5,ParlaMint-SI_2009-05-22-SDZ5-Izredna-10.u208,SD,-0.90234375,2009-05-22,0.2520424425601959,"Lepo pozdravljeni. Skrajšanje plačilnih rokov je smiselno, vendar ne na račun zmanjšanja davčnega nadzora, ker bi to povzročilo manjše odkrivanje goljufij davčnega vrtiljaka. V primeru skrajšanja roka za vračilo iz 60 oziroma 30 dni na 7 dni, bi se zahtevki praktično potrjevali brez kontrole, saj se s tako radikalnim skrajšanjem roka za vračilo bistveno skrajša čas, namenjen nadzoru obračunov DDV-ja. Glede na dosedanje izkušnje davčne uprave v največ šestih delovnih dneh ni mogoče izvesti nadzora vseh obračunov, ki jih programska podpora izloči oziroma označi za pogojno nepravilne. Zaradi predlaganega ukrepa bi se tudi povzročil velik izpad sredstev za državni proračun, kar pomeni, da bi Vladi zmanjkalo sredstev za zagotavljanje nekaterih pomembnih ukrepov za zmanjšanje učinkov finančne krize. Zaradi tega se strinjamo s tem, da se predlagani zakon zavrne Vlada pa naj prouči skrajšanje plačilnih rokov na način, ki ne bo povzročil zmanjšanja davčnega nadzora in ne bo povzročil večjega izpada sredstev za državni proračun. Skrajšanje roka za vračilo iz 60 oziroma iz 30 na sedem dni bi pomenilo tudi precejšnji likvidnostni izpad javnofinančnih prihodkov v letu 2009. Zlasti v mesecu, ko bi prišlo do spremembe, bi bilo treba zagotoviti sredstva za vračilo DDV mesec prej. Zaradi predlaganih sprememb bi se na podlagi podatkov iz leta 2008 zmanjšali prihodki v proračunu iz naslova DDV za okoli 338 milijonov evrov oziroma 0,8% bruto družbenega proizvoda. To pomeni, da bi zaradi predlaganega ukrepa nekje morali rezati sredstva. Je morebiti predlagatelj razmišljal o tem, kje bi sredstva odvzeli? Verjetno ne, ker bi predlagano znižanje rokov na sedem dni zmanjšalo prihodke iz naslova DDV-ja. Naj pri tem spomnimo, da je Vlada že s spremembami zakona o davčnem postopku zagotovila tekoče zmanjševanje obremenitve pravnih oseb s tem, da se bo pri določitvi višine akontacije davka od dohodkov pravnih oseb za leto 2009 lahko upoštevala stopnja davka, ki bo veljala v letu 2009 in ne stopnja davka iz preteklega leta, kakršna je veljavna ureditev. Na ta način se bo višina plačanih akontacij davka bolj približala višini davka, ki ga bo treba plačati v letu 2010 na podlagi obračunov davka. Predlagani ukrep bo likvidnostno razbremenil gospodarstvo, na podlagi obračunov davkov od dohodkov pravnih oseb se bo gospodarstvo likvidnostno razbremenilo za približno 50 milijonov evrov letno. Ker je treba racionalno uporabiti denar in sredstva ciljno usmeriti v ukrepe za blaženje posledic finančne krize in zaradi tega, ker bi zakon poslabšal nadzor nad davčnimi zavezanci, bo Poslanska skupina Socialnih demokratov podprla sklep, da spremembe zakona o davku na dodano vrednost niso primerne za nadaljnjo obravnavo. V zakonu je tudi predlagana rešitev zvišanja praga obdavčljivega prometa, do katerega sme davčni zavezanec obračunavati in plačevati DDV po plačani realizaciji z 208 tisoč evrov na 7 milijonov 300 tisoč evrov. V letu 2008 bi lahko plačano realizacijo uporabljalo 72.215 zavezancev za DDV, ureditev pa je uporabljalo le 1071 zavezancev, kar predstavlja 1,48% od teoretično upravičenih. Znesek odloženega vstopnega DDV je pri zavezancih, ki uporabljajo posebno ureditev, po plačani realizaciji ob koncu leta 2007 znašal 140.985 evrov, ob koncu leta 2008 pa 135.738 evrov. Glede zvišanja praga za plačano realizacijo DDV naj omenim, da je v predlogu komisije, ki se nanaša na spremembo direktive o DDV v zvezi s pravili za fakturiranje, predvideno odstopanje od splošnih pravil v zvezi z nastankom pravice do odbitka DDV pri uporabi posebne ureditve po plačani realizaciji za vse države članice. Ureditev mora biti na voljo vsem mikro podjetjem, katerih letni promet ne preseže dveh milijonov evrov, kakor je opredeljeno v priporočilu komisije o opredelitvi mikro podjetij, malih in srednje velikih podjetij. Razprava o tem predlogu se je na svetu že pričela. V zvezi s predlaganim pragom 2 milijonov evrov so preliminarna stališča držav članic, da je prag previsok. Po podatkih za leto 2008 lahko ob določenem pragu obdavčljivega prometa v višini 208 tisoč evrov posebno ureditev obračunavanja DDV po plačani realizaciji uporablja približno 73,9 odstotkov vseh zavezancev, registriranih za DDV, ob povišanju praga na 2 milijona evrov pa 93,6 odstotkov zavezancev in ob povišanju praga na 7 milijonov 300 tisoč evrov 96,5 odstotkov vseh zavezancev, kar bi pomenilo znatno odstopanje od splošnega sistema DDV, po katerem se DDV obračunava po fakturirani realizaciji. Zato poslanska skupina Socialnih demokratov tega predloga ne podpira. Glede nižjih stopenj DDV naj omenim, da je prejšnja vlada morebiti zamudila priložnost, da zaprosi za uporabo nižje stopnje DDV, kamor se uvrščajo tudi storitve, v zvezi s katerimi so predlaga nižja stopnja DDV, zatorej bi bilo treba o tem obvestiti komisijo do 31. marca 2006. Slovenija je na podlagi sklepa Vlade z dne 30. 3. 2006 dejansko zahtevala le znižanje DDV v zvezi z uporabo nižje stopnje DDV od storitev obnove in popravil zasebnih stanovanj. Glede na pretečen rok držav članic za odločitev uporabe nižje stopnje DDV, predlog v tem delu torej ni utemeljen. Poleg tega pa so bile na nivoju EU v zvezi z uporabo nižjih stopenj DDV potrjene nekatere spremembe DDV direktive, vključno s črtanjem navedenega 106. člena, na katerega se sklicuje SDS. Poleg tega Poslanska skupina Socialnih demokratov meni, da s predlagano širitvijo obsega nižje stopnje DDV za navedene kategorije ni mogoče doseči večje ekonomske učinkovitosti oziroma namene, ki se jih s predlagano rešitvijo želi doseči in jih predlagatelj zatrjuje v obrazložitvi svojega predloga. Znižanje stopnje DDV namreč ne pomeni tudi nujno znižanja cen blaga oziroma storitev. Glede na to, da je ekonomski učinek uporabe nižje stopnje DDV odvisen od značilnosti posameznega sektorja, bi moralo odločitev o uporabi nižje stopnje DDV spremljati predhodna analiza ekonomskega učinka. Ob tem je tudi treba upoštevati, da zmanjševanje finančnih prihodkov iz naslova DDV vpliva na ne oziroma uravnoteženost posameznih dajatev oziroma na potrebo po povečanju drugih virov prihodkov, namenjenih zagotavljanju potreb proračunskih porabnikov. Prav tako je izkušnja Velike Britanije pri znižanju DDV pokazala, da je predlagani ukrep neučinkovit za doseganje spodbujanja zasebne potrošnje. Zaradi vsega navedenega predlagani zakon ni primeren za nadaljnjo obravnavo. Poslanska skupina Socialnih demokratov bo v skladu s tem tudi glasovala. Hvala."
5,ParlaMint-SI_2009-03-03-SDZ5-Redna-03.u174,SD,-0.970703125,2009-03-03,0.3664998412132263,"Hvala lepa. Predlagana sprememba in dopolnitev Zakona o davku od dohodkov pravnih oseb, v kateri gre za znižanje davčne stopnje od dohodkov, je neučinkovit predlog, ker veliko veliko podjetij v današnjem času, žal, ne bo ustvarjalo dobičkov, ali pa bodo ustvarjali toliko nižje dobičke, da predlagana sprememba ne bo imela takšnega učinka kot bi si želeli. Zatorej, to ni najbolj optimalen ukrep za zmanjševanje učinkov finančne krize. Znižanje davčne stopnje bi predvsem veliko pomenilo nekomu, ki si je ustvaril dobiček s prodajo delnic in bi mu s tem ukrepom država še dodatno pomagala, da pride do še večjega dobička z znižanjem davčnih stopenj. V današnjih razmerah gospodarske krize, kot je bilo že ob predlogu oziroma mnenju in stališčih poslanskih skupin povedano, torej ko gre za razmere na trgu, ki niso najbolj ugodne, torej gre za zmanjševanje obsega proizvodnje, gre za krčenje dejavnosti, gre za manjša naročila od pričakovanih, zato se podjetja oziroma velike gospodarske družbe skoraj in žal ne odločajo za nove investicije. Kljub temu, da bi predlog spremembe povečal likvidnost podjetjem. Analiza učinka zmanjšanja davčne stopnje davka od dohodkov pravnih oseb s pomočjo modela splošnega ravnotežja kaže minimalne učinke na vse elemente BDP. V današnjih razmerah, torej negotovih razmerah, bi bilo in je primernejše, da država direktno spodbuja podjetja, gospodarstvo s subvencijami za investicije v tehnološko opremo in z razpisi za razvojne projekte podjetij. Sprejetje takšnega zakona bi znižalo prihodke državnega proračuna za 350 milijonov evrov, s tem bi primanjkljaj presegel 3% mejo maastrichtskih kriterijev oziroma dosegel, kot je bilo celo tudi povedano 4% primanjkljaj. Posledično bi se zaradi tega poslabšala tudi boniteta Slovenije. Tisti, ki smo morebiti na tem področju že kdaj v življenju delali, vemo, kaj to pomeni. Pomeni, da se poslabša pozicija države, pozicija bank, gospodarstva in prebivalstva pri najemanju kreditov, ker bi vsi našteti imeli oziroma bi težje in tudi pod slabšimi pogoji najemali kredite. Takšna uveljavitev sprememb Zakona o davku od dohodkov pravnih oseb bi na ta način v danem trenutku predvsem zavirala gospodarsko rast, mi pa si v tem momentu želimo predvsem njen pospešitev. Tudi mnenje Evropske komisije o tovrstnih predlaganih spremembah je negativno, torej nam tega v danem trenutku ne priporoča. Verjamem pa, da bo Vlada Republike Slovenije predlagala Državnemu zboru Republike Slovenije sprejem in uvedbo investicijske olajšave tudi za ostala podjetja, ko bo to možno oziroma ko bo situacija to dopuščala ter bomo na ta način normalno spodbujali gospodarsko rast. Danes, kot je bilo tudi že nekajkrat rečeno, so primernejše subvencije za investicije v tehnološko opremo od davčnih olajšav za spodbujanje investicije, ker se s tem dejansko spodbuja investicija. To velja tudi za davčne olajšave za raziskave in razvoj, kjer je bolj primeren ukrep v rebalansu proračuna, ki bo poleg že sedanjih 50-ih milijonov povečal razpis za razvojne projekte za dodatnih 50 milijonov evrov, kar pomeni, če seštejemo, da gre za spodbudo v višini 100-ih milijonov evrov. Moje mnenje je enako predlogu Vlada Republike Slovenije, da se v danem trenutku ne podpre predloga predlagatelja. Hvala."
5,ParlaMint-SI_2014-05-19-SDZ6-Redna-25.u41,SD,-0.97314453125,2014-05-19,0.16179582476615906,"Spoštovana gospa predsednica! Tudi Socialni demokrati smo nezadovoljni z dolgotrajnim postopkov uvajanja tega davka. Eden od razlogov je v neodločnosti in visoki zainteresiranosti finančnega sektorja, da se tej davčni obremenitvi izogne. Če držijo vaši podatki, potem ne razumem, kako je mogoče, da je vaša vlada pravzaprav v dveh različnih časovnih obdobjih radikalno drugače izračunala izplen iz tega davka. Iz dokumenta Vlade Republike Slovenije z dne 9. maja 2013 izhaja, da je finančni izplen tega davka za Slovenijo 10 milijonov evrov in ne 3 milijone evrov. Od kod je prišlo do tako radikalnega znižanja obetov finančnega izplena iz tega davka? Če pa je problem v njegovi ekonomski smiselnosti, spoštovana gospa predsednica, pa bi veljalo razmisliti o tem, da se skladno s stališčem, ki ste ga citirali, to je široka davčna osnova in nizke davčne stopnje, vendarle revidirajo stopnje. Sam ne razumem, kako je mogoče, da je po planu direktive, da so finančni instrumenti obdavčeni z 0,1- odstotno davčno stopnjo, izvedeni finančni instrumenti pa s stopnjo 0,01 %. Naj pri tem spomnim, da je finančno krizo pravzaprav povzročilo trgovanje z izvedenimi finančnimi instrumenti, v katere so pravzaprav velike investicijske banke pakirale različne finančne produkte, bonitetne agencije pa jih neodgovorno ocenile po najvišjih bonitetnih ocenah. Premislek o uvajanju davka na finančne transakcije mora slediti večji odgovornosti finančnega sektorja, predvsem pa temu, da tudi davčne stopnje nastavimo tako, da finančni sektor deli ta bremena in da lahko v širši odgovornosti do družbe prispeva k obnovi družbe in [[…]] [[izklop mikrofona]]"
5,ParlaMint-SI_2009-05-20-SDZ5-Redna-06.u112,OTHER,0.9208984375,2009-05-20,0.0850701704621315,"Hvala lepa, predsedujoči za besedo. Pozdrav ministru in sodelavki. Mislim, da je ministrstvo pripravilo pravi zakon, v pravem trenutku in na dober in pravi način. Zato ga bomo v Poslanskem klubu Liberalne demokracije Slovenije podprli. Konkurenca je zagotovo zaželena, lahko bi rekli celo več - nujna na vsakem trgu, saj ima zagotovo ugodne učinke tako na potrošnike, kot tudi na obstoječe in novo prihajajoče ali vstopajoče gospodarske subjekte, s tem pa posredno povezane ugodne učinke na celotno gospodarstvo in s tem družbo v celoti. Varovanje konkurence in njeno vzpostavljanje je zagotovo trajen, nenehen in nikoli dokončan proces. Zagotovo, ne samo v naši državi, kjer imamo tržno gospodarstvo še v fazi razvijanja in nadgradnje in s tem tudi pomen za pravno varovanje konkurence, zagotovo pa se s tem problemom dnevno srečujejo tudi na trgu razvitih in starih članic Evropske unije. Na marsikaterem trgu je pojem učinkovite konkurence zagotovo bolj mit kot realnost. Zato kot šolski primer lahko navedemo področje energetike v Evropski uniji, in to kljub temu da smo v dosedanji liberalizaciji veliko govorili, sprejeli tudi določene ukrepe in tudi Evropska komisija se je trudila za zagotovitev učinkovite konkurence ter vzpostavitev notranjega energetskega trga. Ne glede na dejstvo, da je v naši državi pravno varovanje konkurence nov in razvijajoč pojem, pa zagotovo Urad za varstvo konkurence kot varuhi učinkovitosti konkurence na trgu pri izvajanju svojih nalog ne sme in ne more biti brezzobi tiger. Enostavno, potrebujemo učinkovito pravno in politično ustrezno podprto organizacijo, ki bo delovala v tem cilju, ki smo si ga zadali, da smo, kar se tiče konkurenčnosti, ustrezno pripravljeni, zavarovani. Vlada kot predlagateljica te novele izpostavlja predvsem to, da mora imeti urad takšna pooblastila, da z njimi učinkovito identificira kršitve konkurence na posameznem trgu, ter hkrati ugotavlja, da pooblastila urada, določena v sedaj veljavnem zakonu, ki je začel veljati leto nazaj, tega ne omogočajo v popolnosti, zato je seveda potrebna in zaželena nadgradnja. V Liberalni demokraciji Slovenije se s to oceno Vlade strinjamo in ocenjujemo obravnavano novelo kot zelo potrebno. V poslanski skupini izpostavljamo naslednje vsebinske spremembe in dopolnitve, ki izhajajo iz praktičnih izkušenj, uporabe 1 leto starega zakona. Ključna se nam zdi opredelitev pojma, podatki, ki je nadgrajena z ureditvijo ravnanja glede razkritja podatkov. Nadalje so predlagane dopolnitve členov, ki urejajo organizacijo Urada za varstvo konkurence in sicer glede odločanja o izločitve direktorja. Definirani so zaupni podatki in določene so tudi obveznosti oseb glede varovanja zaupnih podatkov. Izrecno pa so tudi določene možnosti obdelave osebnih podatkov. V zvezi s tem je urejena dolžnost objave pravnomočnih odločb in sklepov urada, s katerimi se postopek končna kar na sami spletni strani urada. V zvezi s preiskavo pa je dodana možnost ugotavljanja identitete oseb, ki se nahajajo v prostorih družbe takrat, ko se tam izvaja preiskava, ter pa seveda opredeljena možnost kaznovanja fizičnih oseb, ki tako preiskavo ovirajo. Dodatno pa je določeno tudi, kdaj se šteje, da podjetje ovira preiskavo in soureja postopek odpustitve in znižanje globe podjetjem, ki vsorno in tako kot je treba sodelujejo z uradom. Kot sem že omenil, se pravno varovanje konkurence v naši državi pospešeno razvija in uveljavlja. Odraz tega je danes tudi obravnava novela zakona o preprečevanju omejevanja konkurence. Visoka konkurenčnost je za Liberalno demokracijo Slovenije slovenski nacionalni interes, zaradi tega bomo Predlog novele zakona o preprečevanju omejevanja konkurence, ki bo predvsem v praktično dnevno in pa uporabno novost našemu vrhu konkurence podprli."
5,ParlaMint-SI_2014-05-20-SDZ6-Redna-25.u34,OTHER,0.8125,2014-05-20,0.0955464169383049,"Hvala lepa za besedo, gospod predsednik. Spoštovana visoka predstavnika ministrstva za gospodarski razvoj, spoštovani kolegice in kolegi! Mislim, da je ta amandma, ki je podan, zelo dober, dober za gospodarstvo, dober za potrošnike, in jaz osebno ga bom podprl. V svetu je mnogo razvoja, tudi razvoj na področju novih oblik prodaje, in zakonodaja je živa stvar, ki se mora spreminjati. Na drugi strani Slovenija ni več zaprta v enotni prostor, ampak ima odprte meje v Evropi. Ker ima odprte meje, se morajo ta pravila v Evropi počasi izenačiti. Na drugi strani mislim, da se da tudi nekaj naučiti iz tega. Tisto, kar vedno govorimo, da v Sloveniji zelo zakompliciramo, predlog, ki pride iz evropske direktive, in tu je ravno ta primer. Ta člen, ki je bil sprejet na Odboru za gospodarstvo, 6. člen, je zelo zakompliciral prodajo predvsem tistih prodajalcev, ki želijo ustreči določenim kupcem, da dobijo določen proizvod na neobičajen način, na neorganiziran način, in da zakon podpira samo eno zvrst, druge pa ne, je precej narobe. In če bi sprejeli ta člen odbora, potem bi morali predvsem kupcu poleg teh informacij iz 25. člena tega zakona zagotoviti tudi celo vrsto drugih informacij iz šestih, sedmih členov tega zakona, kot je o stroških, povezanih z uporabo komunikacijskega sredstva, o pogojih, rokih in postopku za uveljavljanje pravice do odstopa od pogodbe v skladu z zakonom, skupaj z obrazcem za odstop od pogodbe, o naslovu, na katerem podjetje dejansko opravlja dejavnost in tako naprej. Za enkratno prodajo ali občasno prodajo vse te informacije pripraviti in dati kupcu, je izredno velika administrativna ovira. To pomeni, da se manjša potrošnja; če se manjša potrošnja, se manjša gospodarska rast. Zato bom ta amandma podprl, ker je zelo dober. Hvala."
5,ParlaMint-SI_2006-03-30-SDZ4-Redna-15.u36,OTHER,0.80908203125,2006-03-30,0.07424041628837585,"Hvala lepa, gospod predsedujoči. Gospod državni sekretar, gospa Bornikova, poslanke in poslanci, odsotne poslanke in pa prisotni poslanci. Liberalna demokracije Slovenije, poslanski klub podpira namen tega zakona, ker se naj bi s tem zakonom zagotovil obvladovanje tveganj, ki so povezana s poslovanjem nadzorovanih oseb finančnih konglomeratov. Tako se naj bi zagotovila večja stabilnost finančnega sektorja. S sodelovanjem pristojnih nadzornih organov in pa koordinatorja se naj bi povečalo učinkovitost nadzora nad nadzorovanimi osebami iz različnih finančnih sektorjev, kadar so le-te del finančnega konglomerata. Prav tako se naj bi povečala preglednost in varnost delovanja finančnega trga v Republiki Sloveniji kot sestavnega dela enotnega finančnega trga. Vse to pravim v pogojniku zato, ker se bojimo, da s pravzaprav hitro razpravo in pa hitrim sprejemanjem tega zakona, ki smo ga sicer na matičnem delovnem telesu nekoliko spremenili, ne bomo v polni meri uspeli implementirati določil direktive o dopolnilnem nadzoru kreditnih institucij. To še posebej velja, ker je potrebno dopolniti veljavni in v praksi premalo uporabljen posamični in konsolidiran nadzor nadzorovanih oseb, še posebej to v Sloveniji velja za posamezne družbe, ki deluje na ali v povezavi s trgom vrednostnih papirjev. Tukaj mislimo predvsem na borzno posredniške družbe in družbe za upravljanje. V Liberalni demokraciji podpiramo načela zakona, kot so načelo transparentnosti, načelo preprečevanja dvojnega ali večkratnega štetja kapitala, načelo zmanjševanja tveganja negativnih medsebojnih vplivov in predvsem poudarjamo načelo zaščite potrošnikov, še posebej v tej povezavi tudi načelo zaščite malih delničarjev in načela enakovrednega nadzora v tretjih državah, še posebej, ker je v Sloveniji seveda značilnost slovenskih finančnih inštitucij, da morajo zaradi omejenega domačega trga delovati v tujini. Vendar nam vsa ta načela in zakonodaja ne pomaga nič, če najprej država ne vzpostavlja enakih pogojev. Bom dal primer. V Sloveniji imamo določene družbe, finančne, pravne naslednice nekdanjih PID-ov, ki za razliko od drugih lahko opravijo določene posle. Povedati bi bilo dobro ali pa slišati bi bilo dobro s strani predstavnikov vlade, zakaj je lahko KD Group od Holdinga Slovenskih elektrarn odkupila oziroma zakaj je Holding Slovenskih elektrarn kot KD Group bil pripravljen odkupiti vrednosti delnice v nekaterih družbah Holdinga Slovenskih elektrarn. To bi bilo dobro povedati. Namreč, nič nam ne pomagati sprejemati zakon o finančnih konglomeratih, če vlada, država, institucije paradržave so prve, ki kršijo načela enakopravnih pravil trga. Drugo, zaradi česar imamo seveda problem s tem zakonom in zaradi česar mislimo, da bodo ta načela samo načeloma izpolnjevana in zakon bo le v pogojniku dosegal cilje, je pa v tem, da nam predlagatelji na sami seji matičnega delovnega telesa - upam, da bo to danes povedano - niso bili sposobni razložiti pri dani strukturi, pri dani lastniški strukturi dveh največjih finančnih institucij, največje banke in največje zavarovalnice, se pravi, v primeru, če bi se združila Nova ljubljanska banka, delniška družba, in Zavarovalnica Triglav z vsemi obstoječimi pravnimi lastniki ali eventualnimi njihovimi spremembami, kdo bi bil nadzornik in kdo bi bil koordinator. Zavedamo se, da ta vlada nima namena oblikovanja združenega nadzornika za finančne konglomerate in zato seveda ocenjujemo, da se bodo v praksi pojavljale dileme, katera nadzorna inštitucija bo imela prednost pred drugo. V prejšnji točki smo z zakonom o Banki Slovenije razpravo o tem, kdo je regulator za banke, zaprli. Upamo, da pa bodo te dosedanje odvisne institucije tudi v nadaljevanju kljub netransparentnemu delovanje vlade Republike Slovenije ostale neodvisne. Hvala lepa."
5,ParlaMint-SI_2009-06-15-SDZ5-Redna-07.u245,OTHER,-0.958984375,2009-06-15,0.08447371423244476,"Hvala lepa spoštovanemu poslancu, gospodu Gvidu Kresu, za postavljeno vprašanje. Glede na to, da sprašujete, kakšne so možnosti, da bi podjetnikom omogočili moratorij za vračanje najetih kreditov, na primer za dve leti, moram reči, da v bistvu nobena izmed evropskih držav oziroma držav Evropske unije tega ukrepa ni izvedla, da bi šla v splošni moratorij, ker enostavno to bi bilo praktično neizvedljivo, pri čemer bi bila tudi sama administrativna izvedba takšnega ukrepa pravzaprav skorajda nemogoča. Prav tako bi šlo v tem primeru za vprašanje nadomestitve teh sredstev v bilancah bank. Imate pa seveda prav, ko pravite, da kreditni krč ne popušča, zato lahko z veseljem povem, da bo ta teden prva avkcija v okviru poroštvene sheme, kjer bo SID banka naredila to avkcijo, mislim,da predvidoma v petek, kjer naj bi se namenilo skupaj 300 milijonov evrov sredstev na prvi avkciji, cirka sto milijonov evrov podjetjem z bonitetno ceno A, sto milijonov evrov podjetjem z bonitetno ceno B in sto milijonov evrov z bonitetno ceno C, ki so jo dosegala sredi lanskega leta, torej še pred najhujšim valom krize. Avkcija bo potekala tako, da se bodo banke lahko priglasile nanjo in licitirale, pri čemer bo država jamčila največ za 80% danega kredita, torej bo poroštvo omejeno na 80%, banke pa bodo tako morale v najslabšem primeru, z vidika države seveda, dati vsaj 20% delež poroštva ali pa licitirati za več. Pri čemer banka, ki bo licitirala več, bo imela večjo možnost, da pridobi ustrezno kvoto sredstev. Na SID banki bodo v najkrajšem možnem času potem te kvote, glede na izlicitirane na avkcijah, tudi razdelile in banke bodo na ta način dobile osnovo za celo vrsto novih kreditov, pri katerih bo poroštvo dajala tudi država do, kot sem dejal, največ 80%. Kar se tiče bank, ali jih to zanima ali ne, je v veliki meri to odvisno, koliko so banke poslovne, ali jih zanima dolgoročno obstoj, dolgoročni tržni delež na ozemlju Republike Slovenije. Če jih, potem menim, da se bodo udeležile te sheme. Znotraj te sheme je namenjeno tudi, mislim, da okoli dvesto štirideset milijonov evrov, me bo minister za finance popravil, če se prav ne spomnim podatka na pamet, tudi za reprogramiranje nekaterih kreditov oziroma za preoblikovanje nekaterih kratkoročnih kreditov v srednje in dolgoročne. Trenutno je velik problem, da je zelo veliko kreditov kratkoročnih, ki jih, kot vi pravilno ugotavljate, podjetja na kratek rok ne morejo vračati, in bi ta učinek moratorija dosegli ravno tako, da se ti kratkoročni krediti preoblikujejo v srednje- in dolgoročne. To je seveda ena izmed temeljnih idej, moram pa reči, da je Evropska komisija od začetka tukaj imela zelo veliko pripomb. Kot veste, s tem ukrepom zamujamo predvsem tudi zaradi tega, ker smo čakali na zeleno luč Evropske komisije, ali gre v teh primerih za nedovoljeno državno pomoč ali ne, ali je to, se pravi, z vidika pravil evropskega enotnega trga dovoljeno ali ne. V petek smo to zeleno luč dobili in v temu tednu bo SID izvedla prvo avkcijo. Katere banke se bodo prijavljale in katere ne, v temu trenutku ne vemo in bomo videli na sami avkciji, seveda je pa odvisno tudi od zanimanja njihovih komitentov. Mislim pa, da vsaka banka, ki želi ravnati odgovorno do svojih strank, do svojih klientov in ne nazadnje tudi do svojih lastnikov, se bo na to avkcijo prijavila, saj ne nazadnje ji tukaj država ponuja roko, da pravzaprav vstopi v to poroštveno shemo na način, da sama, se pravi država sama prevzame del tveganj. Videli bomo - mislim, da v petek, kot sem dejal, bo prva avkcija - , kakšen bo rezultat in katere banke se bodo udeležile. Pričakujem, da vsaj obe banki, ki sta v večinski lasti države, torej NLB in NKB bosta na tej avkciji sodelovali in tudi aktivno potem pomagali alocirati ta sredstva v gospodarstvo."
5,ParlaMint-SI_2013-05-31-SDZ6-Izredna-37.u52,OTHER,-0.96533203125,2013-05-31,0.03132225573062897,"Hvala lepa. Kolegice in kolegi! V Poslanski skupini Socialnih demokratov še vedno ne podpirajo spremembe fiskalnega pravila, in danes so povedali, da temu ne bodo nasprotovali. Seveda ne, ker imajo 10 poslancev. Če bi jih imeli 30, bi to svojo moč izkoristili, ampak to je že zgodovina. Dejstvo je, da so Socialni demokrati prav takrat, ko so vodili državo, naredili več kot 8 milijard evrov izgube, in še vedno ne želijo priznati, kljub temu da so v Vladi s figo v žepu, kam nas je to pripeljalo. Vesel sem, kot sem že prej omenil, da so se v Pozitivni Sloveniji spametovali in priznali svoje grehe, in pričakujem, da bodo še nekajkrat to naredili. Glede tistega, ko je kolegica Maša Kociper razlagala, kako velik krog ne gre v malega – to je bilo lani jeseni. Zdaj je celo iznašla formulo, da tudi velik gre v malega, ampak nas je to preveč stalo. To nas je stalo skoraj pol milijarde za najetje kreditov v naslednjih 10 letih, samo za obresti. To nas stane danes več kot 2 % višja obrestna mera za podjetnike, kar je zmanjševanje okolja za gospodarstvo, in to je državljanke in državljane stalo dvig DDV. To je prinesla ta vlada. Zdaj sicer z veseljem rečejo, kaj vse so naredili. Če bi bili malo, vsaj malo skromni, bi rekli: ""Hvala prejšnji vladi, da je vse to pripravila, mi bomo realizirali še holding in slabo banko, tako kot nam je naložila Evropska komisija, in sprejeli tudi klasifikacijo v državnih podjetjih"", ne pa tako, kot zdaj prihajate z nekimi raztrosenimi zadevami. To spremembo bom podprl."
5,ParlaMint-SI_2003-07-09-SDZ3-Redna-28.u135,OTHER,-0.97314453125,2003-07-09,0.16565267741680145,"Žal, moram ugotoviti, da nam ni lahko ob taki vladi - vladi Republike Slovenije - govoriti o tem, da je selektivno obdavčevanje. Po naši oceni oziroma po gospodarskem forumu Slovenske nacionalne stranke gre predvsem za obdavčevanje tistega dela oziroma sloja ljudi, ki si tega ne bodo mogli privoščiti in ki nimajo velike politične moči, da bi vplivali na vaše odločitve. Po drugi strani, dejstvo je, da žal, res mi je žal, da inflacija bo napredovala, posebej glede na to, da je razvidno iz vašega odgovora bilo sledeče, da inflacijo spremljate skozi 365 dni, inflacijo poskušate zajeziti skozi trošarine iz naslova tobačnih izdelkov in pa alkohola. Pristop zajezitve inflacije skozi ti dve trošarini je po moji oceni dokaj brezpredmetno in pa nesmiselno. Toda žal, izvršno oblast imate v tej državi v rokah vi. V vašem odgovoru sem na vsak način pričakoval odgovore, ki bi se tudi tikali centralne banke, torej monetarnih ukrepov, in pa predvsem direktne kontrole, torej povezave centralne banke in pa vlade Republike Slovenije. Po drugi strani pa nadaljevanje procesa institucionalnih instrumentov, ki bi zajezili. Dejstvo je, da bi, vsaj po naši oceni, vlada Republike Slovenije za konkretno zajezitev inflacije še ob normalnem roku vstopa v monetarno unijo, potrebovala vedenje vsaj o obstoju vrste inflacije. Žal v Republiki Slovenijiobstoja stroškovna inflacija, ki jo poleg dviga cen in pa plač, selektivnega dviga plač, povzroča ravno, po naši oceni, napačna vladna politika, predvsem kar se tiče davčne politike na področju prihodkovne strani in odhodkovne strani. In pa še ravno najpomembnejše področje, to je neaktivna politika vlade Republike Slovenije oziroma ministrstva za finance na področju centralne banke v povezavi s koordinacijo. Kajti, dejstvo je, da je centralna banka vlade Republike Slovenije, državni zbor in pa zainteresirane skupnosti in z njimi, s sindikati in pa zbornico, najpomembnejši element pri kreiranju inflacije. In dejstvo je, da smo vsi tu padli. Po drugi strani pa je ravno dejstvo, da je razmik med inercijsko inflacijo in neinercijsko inflacijo zelo blizu. In v trenutku, ko bo Slovenija prestopila ta rubikon, bo prepozno in takrat o hiperinflaciji več ne bo brezpredmetno govoriti, ampak bo dejstvo v naših rokah. Moj interes, interes Slovenske nacionalne stranke je izključno en: to so: stabilne javne finance. Z veseljem vas bi podpirali v vaših predlogih rebalansov, v načinih za zmanjšanje deficita, v kolikor bi [[...]]"
6,ParlaMint-SI_2021-03-04-SDZ8-Izredna-64.u144,SDS,0.75244140625,2021-03-04,0.32424959540367126,"Spoštovana predsedujoča, hvala za dano besedo. Glejte, jaz sem že uvodoma povedal in sem še vedno prepričan, da je sklad za okrevanje in odpornost verjetno eden izmed najpomembnejših dokumentov in pa najpomembnejši dogovor v zgodovini Evropske unije. Sam sem prepričan, da 5,2 milijarde evrov, ki je na razpolago Sloveniji, da je to zgodovinska priložnost, da takšne priložnosti Slovenija več ne bo imela in da je to priložnost treba izkoristiti. Jaz sem prepričan, da vlada Janeza Janše, koalicija in pa minister Zvone Černač z ekipo delajo v pravi smeri. Pozdravljam tudi današnjo razpravo in sklic izredne seje na predlog opozicije. Treba je o teh dokumentih razpravljati. O teh dokumentih smo že razpravljali tudi na zaprti seji Odbora za zadeve Evropske unije konec meseca januarja. Približno 4-urna razprava se je razvila v pravo smer, predlogi ene, predlogi druge strani. Me pa ena zadeva bistveno moti danes pri opoziciji. To je, da je opozicija ta dokument vzela kot končni. Večina razprave iz vaše smeri je bila, da je to že končni dokument, kot da je že v Bruslju, da ga je Evropska komisija že obravnavala. Mogoče kakšen posameznik ne. Ampak glejte, eden izmed predlagateljev, dr. Trček, vi ste bili sigurno kdaj mentor kakšni študentki, študentu. Jaz sem prepričan, da ta študentka ali pa študent vam ni prinesel diplomske naloge in sta šla na zagovor. Dr. Trček, jaz sem prepričan, da tudi vašega doktorata, ki je bil menda leta 2001 izbran za najboljšega v tistem letu, niste prinesli pred svojega mentorja v končni verziji, ampak so bili to osnutki dokumenta, osnutek, ki se spreminja, ki ima obliko. In jaz sem prepričan, da ključna zadeva pri osnutku je, da imaš nekoga, ki te usmerja skozi ta dokument, in da je to Evropska komisija, ki usmerja nekoga, kako ta dokument pripraviti boljši, kvalitetnejši in bi moral biti to dejansko cilj vseh. Pozdravljam to pobudo ali pa zahtevo za sklic seje. Potrebna je odprta razprava. Jaz sem prepričan, da slovenski parlament dela tukaj v pozitivno smer. Kot sem že omenil, večina nacionalnih parlamentov članic Evropske unije se s tem programom ne ukvarja, je to v stoodstotni pristojnosti vlad. Ampak ne, treba je tukaj narediti dokument, ki bo imel multiplikativne učinke na proračun Republike Slovenije in ki bo dober. 5,2 milijarde, to je zgodovinska priložnost za Slovenijo in treba jo je izkoristiti. In res ne pričakujem, da opozicija v tej smeri samo napada. Ne morem pa tudi mimo dejstva, da je Vlada Republike Slovenije ta dokument v Državni zbor poslala decembra leta 2020. Do 28. januarja tega dokumenta ni nihče pogledal s strani opozicije. Takrat ste pa zahtevali, da se ta seja OZEU, ki je bila sklicana, odpre za javnost. Jaz mislim, da moramo biti tukaj korektni, fer eni do drugih stvari. Glejte, tukaj gre za Slovenijo in jaz sem prepričan, da pot, ki si jo je vlada izbrala pri pripravi tega dokumenta, je pravilna. Vlada je tudi umaknila stopnjo internosti, odprtje. Jaz sem prepričan, da vsi dobri predlogi bodo upoštevani. In tudi prepričan sem, da noben del Slovenije pri teh sredstvih ne bo ostal pozabljen."
6,ParlaMint-SI_2005-11-29-SDZ4-Redna-11.u64,SDS,0.7392578125,2005-11-29,0.15787597000598907,"Spoštovani poslanci, spoštovani podpredsednik! Hvala lepa za pripombe, misli. Seveda vsakih pet let je priložnost, da na nek način temeljito razmislimo o ključnih smereh, usmeritvah na tem pomembnem področju, ne samo v naši državi, temveč tudi v Evropski skupnosti, ki se mu daje veliko pozornosti. In prav je, da se tudi naše inštitucije, tako inštitucije vlade in seveda tudi nevladne vključujejo v te integracije, da se pravzaprav najboljše prakse prenašajo in s tem se izboljšuje standard varovanja potrošnikov v Sloveniji na različnih področjih. Tukaj je bilo med celo razpravo čutiti dve ključni temi. Prva tema je bila, češ, resolucija je napisana zgodba, vprašanje pa je njeno uresničevanje, kako, in ključen pri tem je proračun. Poudarjam, da izvajanje te politike ni samo stvar enega resorja, to je stvar več resorjev. Lahko pa poudarim, da se je kar bistveno spremenilo v obdobju, ko je odgovornost prevzela ta vlada. Če pogledam, da je za transferje v nevladnem sektorju za izvajanje javne službe bilo namenjenih v letu 2004 dobrih 40 milijonov, lahko rečem, da je z rebalansom v letu 2005 tega 78 milijonov in da se povečuje znesek tudi v letu 2006. Skratka, če primerjamo leto 2006 in 2004, gre skoraj za 100% povečevanje sredstev, to se pravi, tem ključnim vsebinam, tem transferjem, javnim oziroma nevladnemu sektorju za izvajanje javne službe. Tukaj notri štejemo tudi številna testiranja proizvodov, hrane. Želimo si torej tukaj narediti kakovostni premik naprej. Želimo s tem obvestiti in obveščati potrošnika o, ne samo varnosti, kar je dolžnost, temveč tudi o kakovosti. Seveda pa je to ključna naloga tudi proizvajalcev. Proizvajalcem mora biti v interesu, da obveščajo potrošnike, da so njihovi izdelki boljši od konkurentov. To je pravzaprav ene vrste oglaševanje, ene vrste sporočanje in mislim, da lahko optimalen izplen za potrošnika je kombinacija na nek način prizadevanj države na tem področju in seveda prizadevanj tudi proizvajalcev ne nazadnje pa tudi interesa uporabnikov. Tako je to neke vrste zgodba, ki ni enosmerna, ki je pravzaprav stvar sodelovanja in skupnih interesov. In jaz upam, ne samo upam, prepričan sem, da iz resolucije prav veje ta duh po sodelovanju, po nadgrajevanju ukrepov enih z ukrepom drugih, da pridemo do boljših rezultatov. V samem proračunu predvidevamo in upoštevamo pripombe, da je seveda ključno za zagotavljanje varstva potrošnikov, so to tudi sredstva, ki so v proračunu, zato jih bistveno, bistveno povečujemo glede na indekse na nekaterih drugih področjih. Druga tema, ki je vela iz razprave, se je nanašala na varovanje bolnikovih pravic oziroma institut varuha bolnikovih pravic. Mislim, da je pravzaprav aktivnost ministrstva za zdravje in priprava zakona o bolnikovih pravicah tista tema, kamor dejansko tudi sodi implementacija te zaveze, ki je v resoluciji. Po podatkih, ki jih imam, bo minister pri pripravi zakona o bolnikovih pravicah upošteval usmeritve, upošteval interese bolnikov pri zaščiti njihovih pravic in usmeritve, ki so jih poslanci izrazili v tem smislu. In se jim popolnoma pridružujem pri mnenju, da gre za izjemno pomembno področje. Tu se pravzaprav tudi pokaže, da je varstvo potrošnikov interdisciplinarno, da se ureja po področjih in da bi bilo morebiti tudi na nek način vprašljivo, da kar z resolucijo oddiktiramo nekaterim področjem, kaj naj naredijo. Bil je pravzaprav v tej smeri tudi amandma oziroma predlog, da kar v resoluciji vzpostavimo oziroma naložimo pristojnemu ministru vzpostaviti inštitut varuha bolnikovih pravic. Tako, da mislim, da je ta rešitev upoštevana in se upošteva pri pripravi tega zakona in bo verjetno na mestu širša vsebinska razprava okoli same implementacije te ideje, ko bo seveda ta zakon tudi v parlamentarni proceduri. Verjamem pa, da bo kmalu. Morebiti samo še to glede organiziranih potovanj. Seznanjen sem, da je pravzaprav v teku prenos direktive o organiziranih potovanjih, ki je pravzaprav direktiva Evropske skupnosti in rešuje to pravzaprav meddržavno zgodbo ali celo ne samo meddržavno v okviru držav članic Evropske skupnosti, ampak tudi širše. Gre res za problematiko, s katero se je ukvarjala tudi Evropska skupnost in se še ukvarja in zato tak prenos te direktive poteka v slovenski pravni red v okviru in bo tudi temu v prihodnje posvečena čisto implementacija teh zavez . Seveda bomo vse konkretne predloge, ki so bili tu izrečeni, upoštevali pri upravi dvoletnih programov za izvajanje te resolucije, zato se vam za vse te predloge zahvaljujem."
6,ParlaMint-SI_2006-10-09-SDZ4-Izredna-22.u2,SDS,0.68994140625,2006-10-09,0.08949074894189835,"Hvala lepa za besedo, gospod predsednik. Spoštovane poslanke in poslanci!Vlada Republike Slovenije je v zakonskem roku predlagala državnemu zboru v obravnavo predlog spremembe proračuna za leto 2007 in predlog proračuna za leto 2008, skupaj s spremljajočimi dokumenti. Zavedamo, da se nahajamo pred zelo pomembnimi koraki ekonomskih in socialnih reform. Naš cilj je, da nadaljnji razvoj Slovenije postavimo na trdne temelje, na katerih želimo zgraditi moderno socialno državo. Proračunski memorandum za obdobje 2007, 2008 in zakon o javnih financah predstavljata temeljni okvir za predlagane spremembe proračuna za leto 2007 in predlagani proračun za leto 2008. Proračunski memorandum, ki temelji na napovedih makroekonomskih gibanj za leti 2007 in 2008, v celoti povzema opredelitve strategije razvoja Slovenije, ki smo jo sprejeli junija leta 2005. Ta strategija določa glavne usmeritve vlade pri upravljanju javnih financ, pri vodenju ekonomske politike in pri razvoju Slovenije. Tako želimo doseči začrtane gospodarske, družbene in medgeneracijske cilje razvoja Slovenije in Slovenijo v svetu umestiti kot prepoznavno in ugledno državo. Temeljni cilji strategije razvoja Slovenije in vseh na njej temelječih ukrepov pa so izboljšati kakovost življenja oziroma povečati blaginjo vseh državljank in državljanov Slovenije. Naša država si je tudi s članstvom v Evropski uniji zadala za cilj, da bo vodila ekonomske politike tako, da bo za gospodarstvo ustvarila stabilno okolje in da bo v primernem času sposobna prevzeti evro kot lastno valuto. Spoštovane poslanke in poslanci, prav vsi, državljanke in državljani, smo lahko ponosni, ker bo Slovenija kot edina nova članica Evropske unije 1. januarja 2007 prevzela evro kot lasno valuto. To je velik, v mednarodnem smislu merljiv uspeh za našo državo. Pot ni bila lahka, saj je bilo potrebno izpolniti zahtevne maastrichtske kriterije. Zaenkrat je to od vseh novih uspelo samo Sloveniji. Slovenija tako od novembra 2005 izpolnjuje tudi nekoč skoraj nedosegljiv konvergenčni kriterij glede inflacije. Po zadnjih podatkih povprečna letna inflacija znaša 2,6%, kar je za 0,2% pod kriterijem. Ocenjeni javnofinančni primanjkljaj za leto 2006 je 1,1%, javni finančni dolg za 2006 je ocenjen na 29,4% in je pomembno pod 60%, ki so predpisani s strani Evropske centralne banke. Dolgoročne obrestne mere so v Sloveniji 3,8% in so kar za 2,3% točke nižje od maastrichtskega kriterija, ki znaša 6,1%. Slovenski tolar v času bivanja oziroma vključenosti v mehanizmu RM2 ni zanihal za več kot 0,17% točke od centralne paritete. To so odlični rezultati za Slovenijo, njene državljanke in državljane, ki zelo pozitivno odmevajo po svetu, predvsem v finančnih krogih. Po dokončni objavi Evropskega sveta, da bo Slovenija s 1. januarjem 2007 prevzela evro kot lasno valuto, je eno od najbolj pomembnih mednarodnih ocenjevalnih agencij izboljšalo oceno znanega dolga Slovenije iz A- na A. To je zelo visoka ocena, ki pomeni za slovensko gospodarstvo možnost cenejšega najemanja posojil na mednarodnih finančnih trgih. Dolgoročno lahko pričakujemo nižjo inflacijo in tudi nižje obrestne mere, kar bo ugodno vplivalo na naložbe in gospodarsko rast. Zaradi odprave nihanj deviznega tečaja med državami, ki so uvedle evro, se bo izoblikovalo še stabilnejše okolje za celotno slovensko gospodarstvo. Posledično bodo odpravljene mnoge negotovosti tveganja pa tudi stroški menjave. Povečala se bodo tuja vlaganja in okrepil podjetniški sektor. Uspeh Slovenije je še toliko večji, ker je izpolnila pogoje za prevzem evra in istočasno izboljšala svoj splošni ekonomski položaj, ki še nikoli v njeni zgodovini ni bil tako dober. Ocena bruto družbenega produkta Slovenije po kupni moči, po zadnjih podatkih Eurostata za leto 2005 znaša 80% bruto družbenega produkta Evropske unije oziroma 18 tisoč 900 evrov na prebivalca, kar Slovenijo uvršča v vrh novih držav članic Evropske unije. Kriterije za prevzem evra smo dosegli ob 5% gospodarski rasti v prvi polovici letošnjega leta, v primerjavi z enakim obdobjem lani. Najbolj pomembna dejavnika gospodarske rasti v prvi polovici letošnjega leta sta bila izvoz blaga in storitev ter bruto investicije v osnovna sredstva. Realna rast dodane vrednosti je bila v Sloveniji v prvi polovici letošnjega leta glede na isto obdobje lani 4,7%. Rast produktivnosti dele ja bilo v prvi polovici leta 2006 na medletni ravni 4,1% in je bila za več kot 1,6% točke višja od rasti plač, ki so v prvi polovici leta 2006 glede na isto obdobje lani zrasle za 2,5%. Visoka gospodarska rast je prispevala k večji zaposlenosti. V Sloveniji je bilo tako julija letos zaposlenih za 1,4% točke več ljudi kot v enakem obdobju lanskega leta, delo v Sloveniji v juliju je imelo 825 tisoč 169 oseb. Število registriranih brezposelnih je bilo v juliju letos najnižje po letu 1991. Po metodologiji mednarodne organizacije dela je bila brezposelnost v prvi polovici letošnjega leta glede na isto obdobje lani, 6,4%. Realna rast izvoza blaga in storitev v prvi polovici letošnjega leta je bilo v primerjavi z istem obdobjem lani 11,6% in tako za odstotno točko višje od realne rasti uvoza blaga in storitev za isto obdobje lani. Realne ocene kažejo, da se bodo trendi pozitivnih gospodarskih gibanj ob izvajanju začrtanih reform nadaljevali. Gospodarska rast je po konzervativnem pristopu v jesenskem poročilu UMAR-ja ocenjena na 4,7% za letošnje leto, na 4,3% za leto 2007 in 4,2% za leto 2008. Posledica nekoliko nižjih napovedi za prihodnji leti je napoved upočasnitve gospodarske rasti v mednarodnem okolju in tako tudi posledično upočasnitev izvoza blaga in storitev, ki pa bo po ocenah še vedno višji od pričakovane rasti uvoza. Primanjkljaj tekočega računa plačilne bilance je za leto 2006 ocenjen na 2,4 bruto domačega proizvoda, odstotka bruto domačega proizvoda, za leto 2007 na 1,6% BDP in 1,2% za leto 2008. Rast zaposlenosti je za leto 2006 ocenjena na 0,9% točke, za leto 2007 na 0,8 in za leto 2008 na 0,9. Po jesenski napovedi bo realna rast bruto plače v letu 2006 2,2% v letu 2007 2,5% in v letu 2008 3-odstotna. Po nekoliko višji pričakovani inflaciji v letih 2006 in 2007 se bo po ocenah povprečne inflacije v letu 2008 znižala z 2,7 na 2,5 odstotka. Glavno tveganje za zvišanje inflacije še vedno ostaja podražitev cen energentov na svetovnih borzah. Predloga sprememb proračuna za leto 2007 in proračun za 2008, ki sta pred vami, sta realno razvojno naravnana in vključujeta ukrepe za doseganje ciljev bolj prilagodljivega in konkurenčnega gospodarstva, višje gospodarske rasti, večje zaposlenosti, na znanju temelječega gospodarskega razvoja, učinkovite in cenejše socialne države ter skladnega trajnostnega razvoja vseh regij Slovenije. Vlada Republike Slovenije se, kljub političnim motiviranim odporom proti potrebnim reformam v zavezi za razvitejšo in na realni podlagi utemeljeno socialno pravično družbo ne misli odpovedati. Temu cilju sledimo v vseh vladnih odločitvah, tudi ob pripravi spremembe proračuna za leto 2007 in predloga proračuna za 2008, ki ga predstavljamo na današnji seji državnega zbora. Predlog sprememb proračuna za leto 2007 tako predvideva 1.860 milijard tolarjev prihodkov, kar je 24,5% BDP in 1.937 milijard tolarjev odhodkov oziroma 25 in pol odstotka BDP. Proračunski primanjkljaj v letu 2007 je predviden v višini 76,3 milijarde tolarjev oziroma 1,01% BDP. V primerjavi z oceno realizacije prihodkov in odhodkov državnega proračuna za leto 2006 to pomeni, da se prihodki proračuna zmanjšujejo za 0,5 odstotne točke BDP, medtem ko se odhodki zmanjšujejo za 0,6 odstotne točke. V letu 2008 predlog državnega proračuna predvideva 1.950 milijard tolarjev prihodkov, kar je 24,1% BDP in 2.023 milijard tolarjev odhodkov oziroma 25% BDP. Proračunski primanjkljaj v letu 2008 je tako predviden v višini 73,4 milijarde tolarjev oziroma 0,91% BDP. To pomeni, da se predvideni prihodki državnega proračuna v primerjavi s predlogom sprememb za leto 2007 znižujejo kar za 0,4 odstotne točke BDP, medtem ko se odhodki znižujejo za 0,5 odstotne točke. Konsolidirani javnofinančni prihodki za leto 2007, ki ob prihodkih državnega proračuna vključuje tudi prihodke zdravstvene in pokojninske blagajne ter občin, so predvideni v višini 3.277 milijard tolarjev oziroma 43,2% BDP, medtem ko so konsolidirani odhodki predvideni v višini 3.504 milijard tolarjev oziroma 44,1% BDP. Predviden javnofinančni primanjkljaj v letu 2007 bo tako znašal 67,5 milijard tolarjev oziroma 0,89% bruto domačega proizvoda. V letu 2008 predlog proračuna predvideva konsolidirane prihodke v višini 3443 milijarde tolarjev oziroma 42,5% BDP in konsolidirane odhodke v višini 43.3% bruto domačega proizvoda. Predviden je javnofinančni primanjkljaj v letu 2008 bo tako znašal 61,7 milijard tolarjev oziroma 0,76% BDP. Blagajna zavoda za pokojninsko in invalidsko zavarovanje ostaja uravnotežena medtem ko v blagajni zavoda za zdravstveno zavarovanje in občin v letih 2007 in 2008 predvidevata presežke. Ocenjujemo, da bodo v okviru finančne perspektive EU prihodki proračuna Republike Slovenije iz proračuna Evropske unije med leti 2007-2011 v povprečju znašali 1,56% BDP medtem, ko bodo odlivi nekje na ravni 1,13% BDP. Neto prodaj slovenskega proračuna v odnosu do proračuna EU je tako predviden v višini 0,43% BDP. V ta odstotek niso vključeni prilivi iz proračuna EU, tisti, ki gredo neposredno končnim opravičencem iz Republike Slovenije. Spoštovani, davčna reforma, ki se je v Sloveniji začela že z uveljavitvijo novel zakonov na davčnem področju 1. januarja letos, je nujni korak za doseganje lizbonskih ciljev oziroma ciljev iz njene slovenske verzije, to je strategije razvoja Slovenije. Pri davčni reformi so izhajali iz nespornega dejstva, da je slovensko gospodarstvo preobremenjeno predvsem zaradi pretirano obdavčenega dela. Podjetjem v Sloveniji je pretirana progresivnost obdavčitve dela odžirala prepotrebna sredstva za investicije v rast in razvoj. ""Vrhunec inovativnosti"" - v narekovajih - pri pobiranju davkov je takratna vlada, ki so jo sestavljale pretežno stranke sedanje opozicije, dosegla z uvedbo davka na izplačane plače. Prvi nujni ukrep, ki smo ga zapisali v strategiji razvoja Slovenije in ga že uresničujemo, je bil zato postopno ukinjanje davka na izplačane plače. Vlada tako po 20% znižanju v letu 2006 tudi v proračunu za leto 2007 ta davek znižuje za 40%. V letu 2008 davek zmanjšujejo za 70% in ga v letu 2009 popolnoma odpravljamo. Vlada davčno reformo nadaljuje s paketom 7-ih zakonov, ki so bili prejšnji teden predloženi v sprejem državnemu zboru. Namen spremembe zakona o dohodnini ni razbremenjevanje najbolj bogatih, ampak zniževanje pretirane progresije obdavčitve dela. V Sloveniji niso najbogatejši tisti z najvišjimi plačami, ampak tisti, ki so si v 15-letnem tranzicijskem obdobju v pogojih nepreglednosti, mnogi pa tudi s klientelistično politično podporo po zelo nizkih cenah pridobili deleže v številnih slovenskih podjetjih. Višek cinizma je, da nam danes isti ljudje in stranke, ki so zagovarjali in omogočili divjo privatizacijo, preprečili tudi kakršnokoli kazensko odgovornost za milijardne kraje in dolga leta pustili tranzicijske kapitalske dobičke neobdavčene, danes očitajo, da s predlagano spremembo zakonodaje razbremenjujemo najbogatejše. Predlog zakona o dohodnini, ki predvideva tri davčne stopnje je posledica analiz, ki so pokazale, da je takšna obdavčitev najboljša za rast slovenskega gospodarstva. Po uveljavitvi tega zakona bo cenejše zaposlovanje predvsem novih delavcev z visokimi kvalifikacijami, ki so sedaj za podjetja predragi. Ravno zaradi tega imamo v Sloveniji veliko število brezposelnih z visoko izobrazbo, v katere je družba veliko vlagala in ki bi s svojim znanjem lahko tudi zelo veliko pripomogli k razvoju Slovenije, seveda, če bi dobili delo. Vlada novih obdavčitev državljanov s predlogi sprememb davčne zakonodaje ne predvideva. Izjemo smo naredili le pri obdavčenju plovil in tako bolje uredili tudi to področje. Zakon o davku na dodano vrednost, člen, ki dopušča možnost dviga, obstaja že od uvedbe DDV-ja v letu 1999. Ni ga predlagala sedanja vlada, vemo, kdo je bil na oblasti leta 1999. Današnja opozicija pozablja, da je kot nekdanja vlada leta 2002 že na podlagi tega člena povišalo stopnjo DDV-ja za 0,5% točke za spodnjo stopnjo in za 1% točko za višjo stopnjo. Pa tega takrat nobena politična stranka, noben sindikat in noben časopis ni razglašal za katastrofo, kot se to počne danes, in to ob absurdu, da se je leta 2002 dvig dejansko zgodil, leta 2006, ko to poslušamo, pa takšen dvig ni niti predlagan. Dvig ali uvedba nekaterih novih trošarin je posledica prevzetja evropske ureditve obdavčenje trošarinskih izdelkov, ki jo je Slovenija s 1. majem 2004 prevzela v last in pravni red. Tako imenovana energetska direktiva, ki jo je Evropski svet sprejel konec leta 2003, poleg alkohola in alkoholnih pijač, tobačnih izdelkov ter mineralnih olj uvršča med trošarinske izdelke tudi električno energijo, zemeljski plin, premog in koks. Slovenija je zahtevala prehodno obdobje tudi po 1.7.2007, vendar tega predloga Evropska komisija ni sprejela. Zato je zavajanje javnosti glede trošarin nesprejemljivo, kajti tega ne uvaja slovenski zakonodajalec ali vlada, ampak Slovenija le izvršuje zaveze, ki jih je tako kot ostale polnopravne članice Evropske unije v zvezi s to direktivo o trošarinah dolžna izvrševati. S predlogi sprememb zakona o davku od dohodkov pravnih oseb do leta 2010 znižujemo splošno davčno stopnjo s sedanjih 25 na 20%, ob tem, da se davčni odtegljaj znižuje s 25 na 15%. Po predlogu sprememb zakona se ukinjajo dvojne obdavčitve, priznavajo se dolgoročne rezervacije v višini 50%, izgube se bodo lahko pokrivale neomejena v naslednjih davčnih obdobjih. Spoštovane poslanke in poslanci! Te spremembe predstavljajo znatno razbremenitev slovenskega gospodarstva, zato se zmanjšuje tudi javna poraba, zaradi tega lahko zmanjšujemo tudi proračunski primanjkljaj. Gledano v celoti so te razbremenitve vsekakor daleč največje doslej v zgodovini Slovenije. Ohranjajo se tudi posebne olajšave za vlaganje v raziskave in razvoj, za zaposlovanje invalidov in olajšava za prostovoljno dodatno pokojninsko zavarovanje. Davčni postopek se bo z novim zakonom bistveno poenostavil. S tem bomo posledično ne samo prihranili na milijone delovnih ur, temveč tudi veliko stroškov. Čeprav številke govorijo same zase, bi rad v tem uvodu poudaril, da je vlada manjše prihodke v državni proračun zaradi razbremenitve slovenskega gospodarstva nadomestila z znižanjem odhodkov iz državnega proračuna, ki je predvsem posledica varčevalnih ukrepov, odprave birokratskih ovir in racionalizacija proračunske porabe. Ti ukrepi se bodo nadaljevali tudi v prihodnjih letih. Pomembna novost je, da se bo z novim zakonom o občinah državni proračun zmanjšal za 43 milijard tolarjev, za enak znesek pa se bodo zmanjšali tudi transferji občin iz državnega proračuna. Slovensko gospodarsko je zaradi ugodnega mednarodnega okolja in predvsem zaradi že začetega razbremenjevanja v dobri kondiciji, zato bomo imeli več manevrskega prostora tudi pri odpravljanju strukturnega javnofinančnega primanjkljaja. Temeljni srednjeročni cilj javnofinančne politike je tako njegova postopna odprava do konca leta 2011. Po prevzemu evra 1. januarja 2007, ko bo denarna politika v rokah Evropske centralne banke in bo Slovenija kot enakopraven partner sodelovala pri skupnih odločitvah, bo fiskalna politika edina lastna možnost za zagotavljanje ekonomske stabilnosti. Vlada je tako posebno pozornost posvetila prestrukturiranju javnih financ, da bodo bolj prožne in da se bo tako mogoče bolj odzivati na možne neugodne razmere. Istočasno bo posebna pozornost še naprej namenjena razvojnemu prestrukturiranju proračuna. Vlada bo tako še naprej povečevala izdatke za raziskave in razvoj iz javnih sredstev, skladno s cilji lizbonske strategije. Povečali bomo izdatke za terciarno izobraževanje in izdatke za aktivno politiko zaposlovanja, usposabljanja oziroma vseživljenjsko učenje ter štipendiranje. Prav tako izdatke za nekatere kulturne dejavnosti, ki jih vlada ne obravnava kot nepotreben strošek, temveč kot del naših naporov za povečanje splošne blaginje v Sloveniji. Ob razbremenjevanju gospodarstva in zmanjševanju javnofinančnega primanjkljaja vlada pripravlja strategije tudi za zagotavljanje dolgoročne stabilnosti javnih financ. Predvsem zaradi skupnega evropskega problema, ki ga predstavlja staranje prebivalstva pa tudi zaradi razvoja medicine in novih možnosti zdravljenja ter tako posledično večanje potreb za pokojnine, zdravstvo in starostno varstvo je to za Slovenijo in za celotno EU resnično velik izziv. Čeprav bodo pokojnine in zdravstvene storitve v Sloveniji zaradi že izvedenih ukrepov po socialno-ekonomskem načelu primerne in stabilne do leta 2020, vlada že sedaj za zagotovitev dolgoročne vzdržnosti javnih financ vodi usklajene politike na različnih področjih. Tu imam v mislih vse potreb ne ukrepe za dolgoročno vzdržno povečevanje gospodarske rasti, zaposlenosti, deleža zavarovancev v celotnem prebivalstvu, ohranjanje ustreznega razmerja med aktivno in upokojensko populacijo, večjo odgovornost posameznika za njegov socialni položaj in za spodbujanje vključevanja v prostovoljno pokojninsko zavarovanje. Prav dolgoročna stabilnost finančnega sistema bo ključna za dolgoročno vzdržnost celotnih javnih financ. Z zaupanjem v slovenski trg kapitala in z davčnimi olajšavami za prostovoljno pokojninsko zavarovanje želimo doseči, da bodo ljudje v svoji aktivni dobi več varčevali, kar bo pomenilo dodaten priliv na trg kapitala. Z možnostjo izbire med produkti z zakonsko določeno minimalno zajamčeno donosnostjo in ostalimi bolj donosnimi produkti bodo pokojninski skladi dodatnega prostovoljnega zavarovanja v skladu s svojimi naložbenimi načrti kot vlagatelji sodelovali tudi pri privatizaciji slovenskih podjetij, saj bodo lahko del sredstev investirali v lastniške vrednostne papirje. Modeli druge faze privatizacije predvidevajo pomembno udeležbo portfeljskih investitorjev v lastniški strukturi podjetij. S ciljem zagotovitve večje stabilnosti finančnega sistema je pripravljeno tudi novo besedilo zakona o bančništvu, ki skladno z novima direktivama EU o opravljanju dejavnosti in kapitalski ustreznosti kreditnih institucij uvaja nove, bolj podrobne in kompleksne standarde varnega in skrbnega poslovanja bank. Prepričan sem, da bo nov zakon o trgu finančnih inštrumentov povečal varnost manjšinskih delničarjev in tako še okrepil zaupanje v slovenski trg kapitala. Spoštovane poslanke in poslanci! Dovolite mi, da na kratko povzamem nekatere najpomembnejša dejstva, ki predstavljajo realno podlago za letošnjo proračunsko razpravo. Kot sem že prej dejal, je temeljni cilj vlade pri vodenju ekonomske politike dvig vzdržne stopnje rasti gospodarstva in spodbujanje zaposlovanja ob istočasnem povečanju socialne varnosti. Glede na realizacijo v prvi polovici tega leta in projekcije urada za makroekonomske analize in razvoj lahko ugotovim, da je bila vlada uspešna pri uresničevanju tega cilja, kajti gospodarska rast je visoka, takšna je napoved za letošnje leto, ki je popravljena za več kot pol odstotne točke in takšna je napoved za leti 2007, 2008. Inflacija ostaja nizka v okviru kriterijev za prevzem evra, zaposlenost narašča, stopnja registriranja brezposelnosti se ob tem zmanjšuje. In če primerjamo te podatke z realizacijo za leto 2005, vidimo, da je v tem času vladi uspelo, da je izboljšala sliko na vsakem od navedenih segmentov. V letu 2005 je bila gospodarska rast 4%, rast zaposlenosti 0,3% in stopnja registrirane brezposelnosti 10,2%, prav vsi ti podatki so za prvo polovico letošnjega leta boljši. Spoštovane poslanke in poslanci, obravnava sprememb proračuna za leto 2007 in proračuna za leto 2008 poteka v položaju, ko se prvič soočamo z novim okoljem, s katerim se bomo primerjali. Nekoč smo kazalce, odkar se pač makroekonomski kazalci merijo tudi statistično, smo te kazalce nekoč primerjali znotraj avstroogrskega imperija, potem znotraj Kraljevine Jugoslavije in nato znotraj SFRJ. Že dve leti se primerjamo znotraj Evropske unije, od januarja naslednjega leta pa tekmujemo v novem okolju, najbolj razvitem, pa tudi najbolj zahtevnem doslej. V Evropski monetarni uniji, v evro območju, v neformalnem notranjem krogu Unije, v katerem bo Slovenija postala 13. nova članica oziroma 13. članica. In prav je, da se pred proračunsko razpravo prvič v naši zgodovini soočimo tudi s tem novim okoljem in s to primerjavo. Ta primerjava trinajsterice, v katero spada od 1. januarja naslednjega leta tudi Slovenija, pokaže, da je Slovenija po bruto domačem proizvodu na prebivalca v tej družini na 12. mestu, za nami je le Portugalska. Da je Slovenija po realni stopnji rasti bruto domačega proizvoda na tretjem mestu, pred nami sta samo Irska in Luksemburg, da je po inflaciji na 9. mestu, za nami so Belgija, Luksemburg, Španija in Grčija, ostali so boljši; da je po dolgu sektorja države Slovenija na 3. mestu, pred nami sta spet samo Irska in Luksemburg, da je po stopnji brezposelnosti po metodi mednarodne organizacije dela Slovenija na 5. mestu, boljši od nas so Irska, Luksemburg, Nizozemska in Avstrija, ostali so slabši, in da je po realni stopnji rasti produktivnosti Slovenija med trinajsterico na 3. mestu, pred nami sta Luksemburg in Grčija. Primerjava je narejena na podlagi statističnih podatkov za leto 2005. Ti podatki, ki sem jih navedel, nam kažejo zahtevnost novega okolja, katerega del postaja tudi Slovenija. Kažejo tudi, da nam uvrstitev v evropsko monetarno unijo ni bila podarjena, prav vse kriterije smo morali izpolniti. Smo sicer na repu razvitosti evro območja po bruto domačem proizvodu, toda večina naših razvojnih kazalcev obeta, da se bomo kmalu prebili naprej. Sam sem popolnoma prepričan, da smo na dobri poti in da bo Slovenija v prihodnjih letih lahko napredovala hitreje, kot je kadarkoli doslej, v dobro skupne blaginje vseh, ki v njej živimo, in proračunska razprava, ki jo danes začenjamo, je pomembna usmeritev na tej poti. Želim vam, da jo opravite v konstruktivnem vzdušju, saj gre za naš skupni interes. Hvala lepa."
6,ParlaMint-SI_2014-03-03-SDZ6-Redna-22.u262,SDS,-0.9951171875,2014-03-03,0.07457482069730759,"Glejte, gospod minister, potem vas pa prosim, da mi razložite še enkrat: Kaj pomeni v koalicijskem dogovoru v okviru začrtanih nalog pod točko 2 Pospešili bomo črpanje sredstev iz nove finančne perspektive zapisano: ""S pripravo izvedbenih in drugih dokumentov kot osnova za črpanje sredstev finančne perspektive 2014–2020 zamujamo, kakovost gradiv pa ne ustreza visokim razvojnim ambicijam, …""? Ne vem, če drži to, kar vi pravite, da vse sledi časovnici. Ne govorimo zdaj samo o tem, ali bomo ujeli roke, ki jih moramo oddati Evropski komisiji, ki naj bi bila potem do maja 2014 potrjena s strani Evropske komisije. Sprašujem vas o tem, kar nam je Evropska komisija že povedala, da je gradivo slabo pripravljeno. Verjetno se je to zato znašlo v koalicijski pogodbi, ker dvomim, da stvari tečejo tako, kot bi morale, kot bi izhajalo iz vašega odgovora, če pa smo nekje prebrali, da smo bili okregani, da smo stvari slabo pripravili in po drugi strani celo sami to zapišete v koalicijski dogovor, da zamujamo in kakovost gradiv ne ustreza visokim razvojnim ambicijam. Ali se mi zavedamo, kaj ponovno delamo? Izgubljali bomo milijarde, zato ker se nismo na stvar pripravili tako, kot bi bilo treba, in ker je gospa, ki je to očitno kljub vsemu še najbolj obvladovala, ker je v letu 2012 bilo zgledno črpanje, za razliko od 2013, bila odstavljena, namesto nje je postavljena gospa, ki ne izpolnjuje pogojev – pa pustimo, morda je celo sposobna. Ampak tu je gospa državna sekretarka, ki je pri tem sodelovala in je usmerjala zadeve. Glejte, s tem odgovorom pač nisem zadovoljna, da je vse v redu, če sami zapišete, da ni vse v redu."
6,ParlaMint-SI_2013-07-10-SDZ6-Redna-16.u120,SDS,-1.0,2013-07-10,0.11113070696592331,"Spoštovana podpredsednica Državnega zbora, spoštovana državna sekretarka, maloštevilni kolegi in kolegice! Slišali smo državno sekretarko, in me je malo zmotilo, da je bila predvčerajšnja obravnava Slovenije na zasedanju Evropske komisije nekaj povsem normalnega. Ni res, mi smo bili javno uvrščeni na dnevni red pod točko razno, kar ni običaj v normalnih razmerah in ni stvar tekočega spremljanja. Več kot jasno je, da ukrepi te vlade, ki se ilustrirajo tudi v rebalansu proračuna, ne izpolnjujejo programa zniževanja presežnega primanjkljaja v državi, in zato smo verjetno dobili ali pa ste dobili to zelo na znanje. Seveda, normalno je, da vi to minimizirate, tisti, ki smo pa že bili tam oziroma smo kaj podobnega slišali, pa vemo, za kaj gre. Tako ne sprevračati in minimizirati nečesa, kar je hudo resno. Še več, mislim, da se Evropska unija danes nahaja v relativno neugodnih razmerah. Vsakršna destabilizacija v kateri koli državi je resen problem, zato se zelo pozorno spremlja vsakršen trend, ki vodi v destabilizacijo. Rebalans državnega proračuna, ki ga predlagate za letošnje leto, je korak k dodatni destabilizaciji javnih financ v Sloveniji. Upam, da če to nam ne verjamete, da vam bodo to dopovedali bruseljski eksperti, še bolj vam bodo pa verjetno to dopovedali čez čas tisti, ki nam denar posojajo. Spoštovani, torej menim, da bi si morali; prvič, naliti tukaj čistega vina in se sploh pogovoriti o tem, kaj ta država rabi za izhod iz te neugodne situacije. Ali rabi politiko, ki jo je demonstriral sedanji predsednik države in premier Borut Pahor, kjer smo tiščali glavo v pesek, povečevali tekoče odhodke države, gospodarstvo nam je pešalo? Torej, na odhodkovni strani nismo naredili bog ve kaj, na prihodkovni strani smo ugotavljali vse nižje prihodke in rezultat je bilo enormno zadolževanje v letih od leta 2009 do leta 2011. Druga možnost je, da smo se iz tega kaj naučili in da stavimo na gospodarstvo kot tistega vlečnega konja, ki nas bo potegnilo iz te situacije. In nihče drug! Nihče drug v tej državi ne bo spravil to državo k večjim prihodkom v proračun kot več in boljši davčni plačniki. Ampak, to se ne stori s tem, da se dviguje davke, temveč se stori s tem, da se ustvarja razmere, da gospodarstvo zadiha. Izjemno vesel sem bil prve zaveze za zagon gospodarstva med prioritetnimi nalogami sedanje koalicije, kjer piše, da bomo krepili konkurenčnost in izboljšali poslovno okolje. Sam dobro vem kot bivši gospodarski minister, kaj ta stavek pomeni. Ta stavek pomeni, da boste izboljšali horizontalne pogoje za poslovanje vseh gospodarskih subjektov, da bodo vsi lahko tekmovali pod boljšimi pogoji, ustvarjali več, zaposlovali več in plačevali več davka. To je zelo lepo napisano, samo žal, moram reči, tri mesece po tem smo priča povsem drugačnim ukrepom; ukrepom, s katerim se dodatno obremenjuje gospodarstvo. Višji davki, konkretno DDV nima samo slabega učinka na gospodarstvo, kajti vemo vsi, da DDV ključno, kar povzroči, povzroči znižanje povpraševanja, posledično seveda tudi dodaten nekonkurenčen položaj ponudnikov. Ta dvig DDV, to je bilo danes premalo omenjeno, pomeni tudi oziroma je najbolj asocialen davek, pomeni najhujši udarec prav najrevnejšim. Tukaj sem predstavnika DeSUS, gospoda Juršo poslušal, kakšno skrb imajo za najrevnejše upokojence. Najrevnejši upokojenci so bili najbolj udarjeni z dvigom DDV zaradi tega, ker bo ta dvig DDV v njihovih prihodkih in izdatkih pomenil daleč največji procent kot pa pri srednjem sloju ali bogatem sloju. Isto je pri socialnih podpirancih, isto je pri vseh ostalih z najnižjimi dohodki. Namreč, višji DDV morajo plačevati tudi upokojenci, ker porabljajo električno energijo, uporabljajo komunalne storitve ter plačujejo DDV, višji DDV, in v njihovem posebnem proračunu je delež, ki ga bodo za to namenili, pač večji. Skratka, to je najbolj asocialen davek, to vemo vsi, kar jih lahko poznamo ,zaradi tega ker je nevtralen glede na prihodkovni položaj posameznika in tudi ljudje, ki trošijo oziroma porabijo, porabijo največji delež za osnovne življenjske potrebščine glede na njihove prihodke in jih davek najbolj udari. Hočeš nočeš, temu je tako, vi ste na to pristali in z dvigom DDV je za te enako, kot da ste najnižje pokojnine ali socialne transfere znižali za dodatne odstotke. To se pravi, poleg udarca gospodarstvu ste s tem namenili tudi določen udarec socialno najšibkejšim, kljub temu da so vas polna usta seveda drugih zavzemanj. Poleg tega davka so tudi drugi davki, ki so na pohodu in nekatere nerealizirane zaveze. Zavezali ste se, da boste izboljšali poslovno okolje za gospodarske subjekte tudi tako, da boste znižali ceno električne energije za industrijski odjem za 10 % v treh mesecih po nastopu vlade. Trije meseci po nastopu vlade so minili 20. junija, 20. junij je že kar precej mimo, cene električne energije za industrijski odjem so seveda samo še višje zaradi višjega DDV in ne nižji. Skratka, od teh zapisanih ukrepov, ki naj bi spodbudili gospodarstvo, je seveda bore malo. To pomeni, da smo se odpovedali nekemu sistematičnemu ukvarjanju s tistimi, ki nas lahko potegnejo ven. To se mi zdi slabo. Vem, da se boste izgovarjali na bilanco B proračuna, na številne ukrepe iz bilance B, kljub temu da iz bilance A črtate nekatere tudi pomembne ukrepe za zagon gospodarstva, vendar vsi, ki kar koli delajo na tem področju, vedno, da te horizontalne – to se pravi davki, ostale obremenitve gospodarstva, tisto, kar plačujejo vsi, najbolj ključni, najbolj pomembni za gospodarsko rast. Poleg tega so pa za gospodarsko rast pomembne tudi investicije. In spoštovana državna sekretarka, izgovarjanje in primerjava realizacije leta 2012 in programa plana za leto 2013 je pravzaprav tako, kot da primerjamo to, kar ni rodilo sadov, saj imamo gospodarski padec v letošnjem letu, in reči saj, ker je bilo lani tako, pa naj bo še kar naprej tako. Zato je prejšnja vlada tudi ambiciozneje, bistveno bolj ambiciozno načrtovala investicije, trošenje evropskih sredstev, ker smo ne nazadnje tudi v zadnjem letu finančne perspektive. In še enkrat vam povem, vse te zaveze po investicijah so cilji. Do teh ciljev ni mogoče priti, če se cela vlada z vsem svojim birokratskim aparatom ne zaveže in ne zavezama za dosego teh ciljev. Vsi morajo dihati v tej smeri. Če pa enostavno rečejo, da se ne da, se pač ne da. Pa vam bom na konkretnem primeru povedal, kjer so tudi na Ministrstvu za finance zelo soudeleženi, da so te investicije tudi neizvedljive ali pa počasneje izvedljive, kot bi lahko bile. Tipičen primer je, recimo, eden zelo velikih energetskih projektov, ki poteka in je relativno nevtralen do državnega proračuna, to je izgradnja hidroelektrarn na spodnji Savi. Po izgradnji hidroelektrarn, hvala bogu, je bil državni prostorski načrt za Hidroelektrarno Brežice že sprejet in potekajo pripravljalna dela, ker če bi se še v to vmešali, bi še verjetno to zavleklo malo. Prejšnja vlada je sprejela zavezo do vseh deležnikov, ki sprejemajo državni prostorski načrt, da bo državni prostorski načrt za Hidroelektrarno Mokrice sprejet junija leta 2013. Sedanja vlada je to preložila na neko negotovo prihodnost. Zakaj? Zaradi tega ker Ministrstvo za finance vztraja, da mora pred sprejetjem državnega prostorskega načrta biti znana finančna konstrukcija projekta. Torej, ob sprejemanju prostorskih dokumentov umestitve v prostor mora biti znana finančna konstrukcija! In zato se blokira ta projekt in državnega prostorskega načrta ni in vi danes nam tukaj dopovedujete, da ni projekta, da bi črpali sredstva. Če država prepozna nekatere projekte kot ključne, jih lahko tudi izvede, še posebej, če so za to namenjena tudi evropska sredstva oziroma sredstva, ki bi pomenila zagon gospodarstva. In to so, spoštovani, ukrepi, ki zagotavljajo gospodarsko aktivnost, posledično delovna mesta, posledično več vplačil v raznorazne blagajne tega proračuna oziroma razne blagajne in tudi v ta proračun. Torej, želim vam povedati: namesto da se ozirate nazaj in gledate, kaj je bilo z realizacijo lani narobe in se potem v nekem modulu obnašate v prihodnje, se ozrite v to, kaj je prioriteta te države danes, kaj lahko reši ta problem danes. Še nekoliko na to nesrečno odhodkovno stran tega rebalansa. Zakaj pravim nesrečno stran? Zaradi tega ker je, roko na srce, premalo ambiciozna. Premalo ambiciozna ni samo zaradi teh številk, ki jih tukaj vidimo, temveč tudi iz zavez te vlade za prihodnje. Minister Virant je v dogovoru za teh 100 milijonov, ki jih opevate, se zavezal, da ne bo drugih posegov v normative, standarde ali kakor koli v zvezi s plačami javnih uslužbencev, kar pomeni da – in vas to tudi sprašujem. Ali ste zadovoljni s to maso na plačni ravni odhodkov v javnem sektorju ali boste sprejemali dodatne ukrepe za omejevanje plačne mase v javnem sektorju in mase ostalih tekočih odhodkov in transferjev, še posebej v javne zavode? To se pravi, ali načrtujete tu dodatne ukrepe? Razume, da jih ne morete niti povedati, ker jih tudi ne želim slišati, ampak me zanima, kaj je vaš cilj za leto 2014, do katere mere znižati te tekoče odhodke in transferje za leto 2014. Danes imamo neko situacijo, vi se izgovarjate na status quo, na to, da je prejšnja vlada to in ono naredila in ni naredila, ampak mene zanima, kaj boste vi na tem področju naredili oziroma ali ste zadovoljni s situacijo, kakršna pač je. Potem se mi kar poraja vprašanje, kakšen bo scenarij tega primanjkljaja naprej. Ne morem se izogniti temu, da vas še enkrat ne opozorim tudi na nerealno načrtovanje, ki se ga greste zdaj, še posebej s tako opevanim ukrepom za zaposlovanje mladih. Ta ukrep, s katerim boste oprostili delodajalce plačila prispevkov za socialna zavarovanja, vsa, torej za zdravstveno zavarovanje, pokojninsko zavarovanje in zavarovanje za primer brezposelnosti, za tiste delodajalce, ki bodo zaposlili mladega do 30 let za dve leti, ta ukrep je hvalevreden in ga podpiramo vsi. Ampak, pod enim samim pogojem: da vemo, kdo je plačnik teh prispevkov! Ne pa tako, kot ste predlagali, da tega plačnika ni! S tem vrtate in delate izgubo v blagajnah, v zdravstveni blagajni na primer. Torej, če delodajalci ne bodo plačevali prispevkov, mladi zaposleni pa bodo imeli pravice, kot jim gredo, kot da bi bili prispevki plačani, potem bo nekdo ta manko moral kriti. Sprašujem vas, ali ni to podoben pristop k vrtanju javnih financ in izredno netransparenten pri prikazovanju za naprej. Še ena stvar. Glejte, tu oba veva, če bi ne bilo finančnih posledic tega, potem je to perpetum mobile; nekdo ne plačuje prispevkov, tisti imajo iste pravice in javne blagajne niso nič oškodovane. Potem pa je najboljše, da vse oprostimo prispevkov, če je temu tako, kajti to piše v obrazložitvi tistega zakona in tej obrazložitvi pač ne verjamem. Zato sem vesel, da se je danes Računsko sodišče odzvalo na moje pismo njim in bo povprašalo ministrstvo in Vlado, kako si to fantastično rešitev predstavlja, da bo funkcionirala in ne bo nič stala. V končni fazi, če ne bo nič stala, zakaj ne sprejmete amandmaja opozicije v tem smislu, da te prispevke plača proračun. Saj če jih ne bo oziroma če nič ne stanejo, tudi teh prispevkov ne bo. Še ena stvar. Glejte, sanacija bančnega sistema je tudi eden izmed temeljev, ki jih sledi ta rebalans, zato tudi povečujemo v bilanci B sredstva in tako naprej. Seznanjen sem, da se državne banke izredno mačehovsko vedejo do vlagateljev. Tu imamo podrejene obveznice Abanke, ki so jih vlagatelji kupovali s tem namenom, ker so zaupali slovenskemu bančnemu sistemu, slovenskim bankam. Ta banka ne plačuje tem vlagateljem obresti, kar se njihovega vračila glavnice tiče, so v veliki negotovosti. Kako pričakujete, da bodo slovenski naložbeniki še zaupali slovenskemu bančnemu sistemu, če se bodo ti obrisali pod nosom? Te obveznice so kupovali, to je samo en primer, te obveznice so kupovale tudi pokojninske družbe, so kupovali vzajemni skladi, veliko stvari je s tem povezanih. Kako mislimo zgraditi trden, stabilen bančni sistem s tako bednim zaupanjem, ki se kaže skozi te konkretne obveznice? Tu se začne in konča neko kredibilno bančništvo, kajti le-to temelji samo na zaupanju."
6,ParlaMint-SI_2014-06-12-SDZ6-Izredna-69.u8,SDS,-1.0,2014-06-12,0.9912400245666504,"Hvala lepa za besedo, gospod predsednik. Spoštovane kolegice in kolegi! Spoštovani minister, škoda, ker nas boste zapustili. Razlogov za sklic izredne seje je več. V Slovenski demokratski stranki se upravičeno bojimo, da nekaterih projektov zaradi slabega dela vlade ne bo možno dokončati. Še večjo bojazen pa predstavljajo projekti, za katere je zmanjkalo denarja. Najprej o treh slovenskih regijah, ki so želele s pomočjo evropskega denarja graditi regijske centre za ravnanje z odpadki. Na Koroškem, Štajerskem in v Zasavju jim grozi, da do evropskega denarja zaradi papirologije ne bodo mogli priti. Gre za Regijski center za ravnanje z odpadki Koroške, v katerega bo odpadke odlagalo vseh 12 koroških občin. Potem je Regijski center za ravnanje z odpadki Štajerske regije, v katerega bodo odlagale občine Slovenska Bistrica, Makole, Poljčane, Oplotnica, Rače-Fram, Slovenske Konjice, Vitanje do občine Zreče. In tudi Regijski center za ravnanje z odpadki v Zasavju, v katerega bodo odpadke odlagale občine Hrastnik, Litija, Radeče, Trbovlje in Zagorje ob Savi. Problem predstavlja pridobivanje okoljevarstvenih dovoljenj. Zato se v Poslanski skupini Slovenske demokratske stranke sprašujemo, kaj počneta pristojno Ministrstvo za kmetijstvo in okolje ter minister mag. Dejan Židan, kljub obljubam, da bodo znotraj lastnega proračuna preverili možnosti prerazporeditve sredstev na projekte s področja oskrbe s čisto pitno vodo in čiščenja odpadnih voda. V nadaljevanju nekaj več o 11 projektih, pripravljenih za gradnjo, za katere se še vedno ne ve, ali se bo zadnje vendarle zbralo dovolj denarja še v tej evropski finančni perspektivi. Gre za projekte komunalne infrastrukture v skupni vrednosti 236 milijonov evrov, ki jim še pol leta od izbire izvajalcev in pridobitve pravnomočnih gradbenih dovoljenj država še vedno ni izdala odločbe o dodelitvi sredstev za začetek črpanja kohezijskega denarja, kar je tudi prvi pogoj za kasnejši podpis sofinancerske pogodbe. Prej je v imenu predlagateljev že kolega Vizjak povedal, za katere projekte gre. Gre za oskrbo s pitno vodo, in to za področje 34 slovenskih občin. To je ogromno področje. In seveda tudi za projekte odvajanja in čiščenja odpadnih voda. Pet sej na to temo smo imeli in nismo naredili niti koraka naprej. Minister Židan je podpisal soglasje za te projekte, torej dana je bila obljuba županom, da bodo dobili tudi sredstva. 6. 9. so bili vsi projekti ready-to-go, se pravi po rdeči knjigi, izbrani so bili izvajalci, gradbena dovoljenja, izvajalci so dali bančne garancije, torej garantirali so za denar. In kaj je bilo potem? Nič. Nič se ni zgodilo. Občine so čakale, da se bodo na vladi zbudili. In 4. 4. letos, se pravi 4. aprila letos je sledil šok, šok za župane, sploh potem ko je predsednica vlade Alenka Bratušek v januarju županom 34 občin rekla, da te projekte podpira in da bo naročila ministru Židanu in ministru Čufarju, da se čim prej najde ustrezna rešitev nastale situacije. Torej, kakšen šok? Župani so 4. aprila letos dobili obvestilo, da se teh 11 projektov ukinja. Ali si predstavljate, najprej jim da minister Židan soglasje in obljubo za denar, čez nekaj mesecev, ko so projekti pripravljeni, gradbena dovoljenja pridobljena in izvajalci pripravljeni, pa se odločijo da bodo teh 34 občin enostavno pustili na cedilu. Takrat so se župani povezali in s skupno izjavo prosili za pomoč Vlado. Prosijo Vlado, ampak žal tam ni bilo posluha, zato so najprej naleteli na posluh poslancev opozicije. Od takrat se je zvrstilo že pet sej v Državnem zboru, različni odbori in tudi plenarna seja je že bila na to temo, torej na temo črpanja kohezijskih sredstev. Ministrstvo za kmetijstvo in minister Židan se je dolgo upiral in je šele zdaj, ko se zaveda, da je treba biti všečen, če želiš kakšen glas na volitvah, spoznal svojo zmoto. Zakaj to govorim? Namreč, 23. aprila je bilo na seji Odbora za kmetijstvo, gozdarstvo, prehrano in okolje s strani ministrstva povedano tole, in zdaj citiram iz magnetograma: ""Varianta je, da občine začnejo, ker imajo projekte pripravljene, te projekte izvajati z lastnimi sredstvi, na koncu morajo imeti tako delež sofinanciranja, ampak te razmejitve med slovenskim in evropskim mora biti na koncu, to ni potrebno, da je v vsaki situaciji, ker v momentu, ko bo nastala pravna podlaga,"" zdaj pa pozor, ""ki je danes ni – za novo finančno perspektivo, so v bistvu aktivnosti, ki bodo ocenjene za upravičene, upravičene od 1. januarja letošnjega leta naprej."" In nadaljujem: ""Se pravi, obstaja verjetnost, vendar se ne da dobiti garanta v smislu nekega papirja, da bo to povrnjeno oziroma da bo upravičeno,"" pozor, ""ker za to pravne podlage ni. Pravna podlaga bo nastala v momentu, ko bo Evropska komisija izdala odločbo o potrditvi novega operativnega programa."" To je bilo povedano na seji v mesecu aprilu. No, in predvčerajšnjim, tiskovna konferenca Alenke Bratušek, premierke, in ministra Židana, kjer svečano oznanita, da so našli rešitev za 11 okoljskih projektov. Ampak pazite zdaj, minister Židan je na tiskovni konferenci rekel takole: ""Vlada Republike Slovenije daje možnost, da občine lahko same nadaljujejo projekte in ohranijo veljavna gradbena dovoljenja in garancije."" Ta izjava je, kot bi se nekdo delal norca iz županov. V nadaljevanju te tiskovne konference minister Židan pove, da bo operativa potekala takole: ""Odločbe, če bo še kaj denarja v stari perspektivi, se bodo izdajale za staro, če ne bo zadosti prostora, se bodo odločbe izdajale za novo perspektivo."" Kako? Na kakšen način, če sploh še ni operativnega programa? Program mora biti sprejet na ravni Evropske unije. In zdaj, če ste opazili razliko med izjavo 23. aprila in včerajšnjo, nič se ni praktično spremenilo od 23. aprila do danes, le da takrat ni bilo pravne podlage, predvčerajšnjem pa so jo čudežno na Ministrstvu za kmetijstvo in okolje in premierka Alenka Bratušek odkrili. Poglejte, gre za čisto zavajanje. Ali se je zavajalo aprila ali pa se je zavajalo pred dvema dnevoma. V Slovenski demokratski stranki ocenjujemo, da gre za predvolilno potezo utišanja županov z neko ustno zavezo, da nekaj bo, če bo. Z dogovorom si je želela Vlada kupiti mir v času predvolilne kampanje, zavedajoč se, da se bo s tem problemom v nadaljevanju zagotovo ukvarjal nekdo drug. No, po včerajšnji seji Odbora za gospodarstvo je jasno, da so tudi vsi župani 34 občin odkrili prevaro ministra Židana in premierke Alenke Bratušek. Zahtevajo takojšnje ukrepanje. In sklep Slovenske demokratske stranke, ki na žalost na včerajšnji seji ni bil sprejet, bi to zadrego zagotovo rešil. Evropska sredstva ne bodo počrpana, projekti bodo propadli, izvajalci del so že napovedali, da bodo tožili občine, prav tako se nam zdi nerazumljivo, da je služba Vlade zavrnila predlog županov, po katerem bi projekte razdelili na faznost. Neuspešnost Slovenije pri črpanju evropskih sredstev je moč videti tudi v pomanjkanju nacionalnih strategij in jasnih prioritet na vseh področjih. Tudi gospodarstveniki opozarjajo, da je najhuje, kar se nam utegne zgoditi, to, da Evropska komisija oceni, da nimamo pripravljene strategije in dokumentov, ki so podlaga za črpanje evropskih sredstev v prihodnji finančni perspektivi, na kar je ob nedavnem obisku v Sloveniji tudi opozorila. V Poslanski skupini Slovenske demokratske stranke se sprašujemo, ali je naša vlada sploh sposobna pripraviti dokumente, ki bodo zadovoljili standarde Evropske komisije. Ali naša vlada sploh ve, kaj želi doseči z evropskimi milijardami? Prepričani smo, da ne. Hvala lepa."
6,ParlaMint-SI_2013-11-20-SDZ6-Redna-19.u22,SD,1.0,2013-11-20,0.283002644777298,"Spoštovane, spoštovani! Socialni demokrati verjamemo, da ima Slovenija moč, da premaga izzive pred nami in ponovno postane obljubljena dežela njenih ljudi. Za mlade, ki bodo v njej našli svoje priložnosti, za delavce, katerih pravice bodo spoštovane in varovane, za starejše, ki jih bo družba vračala dolg za preteklo delo in jim zagotovila dostojno in varno jesen življenja, za otroke, ki jim bo ta skupnost dajala možnosti za srečno in polno življenje, za vse nas, da bomo v naši državi spet našli navdih, da damo od sebe najboljše in s trdim delom ustvarimo drugačno prihodnost. Verjamemo, da ima Slovenija potenciale za to. V njeni legi, naravnih virih, znanju in pogumu njenih ljudi vidimo jamstvo, da uspešna Slovenija ni zgodba iz preteklosti, ampak obljuba za prihodnost. Slovenija potrebuje stabilnost in vsaj minimalno soglasje o nujnih korakih, ki jih mora storiti zato, da si širše odpre vrata mednarodnih finančnih trgov, da si zagotovi dostop do ugodnejšega financiranja in izpelje ukrepe, nujne za začetek okrevanja. S svojim sodelovanjem v Vladi želimo prispevati k temu, da z utrjevanjem stabilnosti in zaupanja, Slovenija sprejme in izpelje nujne ukrepe, ukrepe, ki jih Slovenija potrebuje za zlom krize in začetek okrevanja. Zato trojke ne kličemo in z njo tudi ne strašimo. Odločeni smo, da Slovenija ostane gospodarica svoje usode. Od nas in naših ljudi pa je odvisno, ali bo ta usoda prijaznejša od njene sedanjosti. Interpelacija zoper ministra za finance dr. Uroša Čuferja je tipičen primer dvolične politike, ki lastne politične koristi postavlja daleč pred dobro za državo in njene ljudi. Ta interpelacija očitno odpira zimsko sezono interpelacij, ki imajo jasen cilj, poizkus destabilizacije vladne večine, da se ne izpeljejo nujni ukrepi, in da se po znanem načelu: čim slabše za državo, tem bolje za nas, ogrozi okrevanje. Podoben scenarij smo videli tudi v letu 2011 z izpeljavo trojnega referenduma in padcem vlade, zgodovinski spomin pa lahko najde še več primerov takšne neodgovorne in destruktivne politike. Vsebino interpelacije lahko strnemo v očitek, da je minister za finance z ukrepom nadzorovane likvidacije dveh manjših bank breme njune sanacije v prid njunih lastnikov in imetnikov depozitov prevalil na davkoplačevalce, pri tem pa z razrešitvijo Andreja Širclja s položaja neizvršnega direktorja slabe banke kršil Zakon o ukrepih za krepitev stabilnosti bank. Tudi ta razrešitev naj bi sodila v kontekst prikrivanja dejanskega stanja v slovenskem bančnem sistemu z zlobno namero, da se v korist elit breme bančne sanacije prevali na davkoplačevalce. Socialni demokrati smo prepričani, da je bila odločitev Banke Slovenije in Vlade za nadzorovano likvidacijo Factor banke in Probanke pravilna. S premišljenimi in diskretnimi ukrepi je bilo preprečeno prelitje problema dveh bank v celoten bančni sistem. Ta problem in ta grožnja ni nerealna, na kar sta opozarjali vsaj nizka likvidnost obeh bank, ki je močno ogrožala njuno solventnost, ob tem pa tudi njuna nizka kapitalska ustreznost. Na te nevarnosti opozarjajo tudi revizije, na katere se interpelacija sklicuje. SDS ministru očita tudi, da ni pravočasno zavaroval in iz obeh bank dvignil državnih depozitov v skupni višini 600 milijonov evrov, saj ta vsota bistveno presega tržni delež obeh bank in zato naj bi bila država v obeh bankah nesorazmerno izpostavljena in s tem podvržena večjemu tveganju. Vprašanje je torej, zakaj minister Čufer ni preselil teh depozitov. Vprašanje je tudi, zakaj tega ni storil dr. Janez Šušteršič, še bolj pa, zakaj tega ni storil Andrej Šircelj, de facto finančni minister v času erozije Janševe koalicije, ki tega ni storil, sedaj pa kot eden osrednjih avtorjev te interpelacije isto očita sedanjemu finančnemu ministru. Samo mimogrede, umik državnih depozitov iz obeh bank bi pravzaprav problem le povečal in dodatno prispeval k zmanjšanju likvidnosti obeh bank. Lahko bi bil prvi znak panike, ki bi mu sledilo množično dvigovanje depozitov, ne le iz omenjenih dveh bank, ampak iz celotnega bančnega sistema. Poudariti velja, da so državni depoziti, ki so last slovenskih davkoplačevalcev, v primeru nadzorovane likvidacije povsem zavarovani. Banka Slovenije je v sodelovanju z Ministrstvom za finance preprečila nenadzorovane posledice za celoten bančni sistem. Izredni upravi obeh bank sta že opravili revizije, na podlagi tega pa je bilo podanih tudi več ovadb, s čimer pada očitek interpelacije, da so bili ti ukrepi izvedeni z namenom, da se prekrije in zamegli odgovornost za stanje v obeh bankah. Še več. Doslej javno objavljeni podatki iz revizij kažejo, da bo breme nadzorovane likvidacije obeh bank nižje od obsega preventivno postavljenega državnega poroštva in tudi nižje od prvih ocen, torej na ravni okoli 430 milijonov evrov. Ugotovimo lahko, da nadzorovana likvidacija in s temi izvedenimi ukrepi je bila zavarovana stabilnost slovenskega bančnega sistema, preprečeno prelitje problemov obeh bank v gospodarstvo, zagotovljena revizija poslovanja obeh bank, na podlagi tega pa tudi ugotavljanje odgovornosti vodilnih v obeh bankah in njunih lastnikov tudi s strani pristojnih organov pregona, ob tem pa zavarovan tudi davkoplačevalski denar, saj so ukrepi preprečili prelitje problema iz dveh bank v bančni sistem in nacionalno ekonomijo kot celoto. Že takrat ko je Državni zbor na izredni seji obravnaval sprejete ukrepe v obeh bankah, smo postavili primerjavo. Za slovenski bančni sistem sta obe banki enaki ali celo večje velikosti in teže, kot jo je imel Lehman Brothers v ameriškem. Danes je povsem jasno, kako uničujoče posledice je sprožil padec Lehmana ne le na ameriško ekonomijo, ampak na celoten svetovni gospodarski in finančni red. Virus je majhen, mikroskopski organizem, ki lahko uniči tudi tiste milijonkrat večje od njega. Drugi del očitkov se navezuje na razrešitev mag. Andreja Širclja s položaja neizvršnega direktorja Družbe za upravljanje terjatev bank. Socialni demokrati smo bili do dvojne funkcije, opravljanja poslanske funkcije in funkcije v slabi banki, kritični že ob imenovanju. Z zakonom se je sicer izključila veljavnost Zakona o integriteti in preprečevanju korupcije v tem primeru, ni pa bil suspendiran Zakon o poslancih s pravili, ki veljajo za nas vse. Še več. Zdi se, da je bil zakon v tem delu že v osnovi pisan na kožo Andreja Širclja in da je bila zakonska izjema ustvarjena izključno zanj. Poslanec ne sme biti član nadzornega sveta. Kako je mogoče potem tolerirati ureditev, po kateri je lahko celo član upravnega odbora po enotirnem sistemu upravljanja, kjer se nadzornim funkcijam pridružujejo tudi izvršne oziroma upravljavske naloge? Prepoved v Zakonu o poslancih je postavljena zato, ker je treba na sistemski ravni zajeziti nevarnost konflikta interesov. Če ta prepoved velja za nadzorni svet občinskega komunalnega podjetja, kako je mogoče, da ta prepoved ne velja za slabo banko, kjer milijardni prenos slabih naložb omogoča široko polje nasprotij interesov. Socialni demokrati smo pričakovali, da bo mag. Andrej Šircelj motečo dvojnost svojih zadolžitev prepoznal sam in potegnil potrebne poteze, ko mu je prenehala funkcija državnega sekretarja. To bi razumeli kot načelno držo in bi jo kot takšno tudi spoštovali. Ne sprejemamo pa interpretacije, po kateri naj bi bil Šircelj moteča žrtev, ki se zavzema za transparentnost sanacije bank in ki je veliki borec zoper to, da bi ustvarjeno škodo v bančnem sistemu poravnali davkoplačevalci. Tudi to je primer dvoličnosti, ki jo je mogoče očitati tej interpelaciji. V interpelaciji lahko preberemo tudi naslednje. ""Ministrstvo za finance si prizadeva, da bi država oziroma davkoplačevalci jamčili tudi za poplačilo imetnikom podrejenih obveznic teh dveh bank. Ker so med imetniki podrejenih obveznic pretežno državne banke, nekateri investicijski in pokojninski skladi ter nekatere premožne fizične osebe, bi se, se bo, kot navaja interpelacija, pokazalo, da je bančna izguba še večja, kot jo napovedujejo največji pesimisti. Minister za finance si torej prizadeva, da bi pri sanaciji bank razbremenil finančne institucije in bogate posameznike ne glede na to, da je to v nasprotju z evropskimi smernicami."" Konec citata. Ali res? Ali minister torej deluje v nasprotju z evropskimi smernicami? Ali ščiti lastnike podrejenih obveznic, med katerimi so tudi bogati posamezniki? Ali bo bančna izguba še večja, ker minister varuje premožne fizične osebe, katerih poplačilo bodo jamčili davkoplačevalci? Ali res? Ali ni Slovenska demokratska stranka pred nekaj tedni glasno napadala predlagano rešitev Zakona o bančništvu, ki je dosledno uveljavil omenjene evropske smernice prav na predlog finančnega ministra? Ali ni še pred nekaj dnevi glasovala proti potrditvi tega zakona po izglasovanem vetu? Ali ni zakona napadala s tezo, da preveč hitimo pri uveljavljanju teh smernic? Ali niso torej njeni predstavniki ščitili, pod narekovaji, premožnih fizičnih oseb in napadali Vlado, ker z jamstvom davkoplačevalcev ni zaščitila njihovih vložkov v podrejene finančne instrumente. Tudi to je še eden od znakov dvolične politike, ki veje iz te interpelacije. Danes se Socialni demokrati postavljamo dr. Urošu Čuferju v bran. Toda do ministra za finance imamo v prihodnjih mesecih, morda pa tudi v letih visoka pričakovanja. Prvič. Pričakujemo, da bo Slovenija aktivneje pristopila k prestrukturiranju podjetniškega sektorja, kar je ključen predpogoj za doseganje gospodarske rasti. Prezadolženo gospodarstvo je treba reševati tako z učinkovitejšo insolventno zakonodajo, treba pa bo zagotoviti tudi dodatne vire financiranja. Tudi lastniškega financiranja. Zato smo Socialni demokrati predlagali, da del sredstev iz privatizacije namenimo za izboljšanje likvidnosti in kapitalske ustreznosti gospodarstva, pa tudi financiranje novih podjemov, posebej mladih. Pričakujemo, da se bo povečala učinkovitost obstoječih mehanizmov financiranja gospodarstva preko različnih javnih institucij, saj zaostreni pogoji teh institucij pogosto onemogočajo, da bi sredstva prejeli tisti, ki jih res potrebujejo za premostitev zaostrene gospodarske situacije, nov razvoj ali nova delovna mesta. Drugič. Pričakujemo resen pristop k prestrukturiranju proračuna v moderen razvojni poračun, ki bo natančneje meril uresničevanje zastavljenih ciljev. Pri tem pa bo ob zastavljeni javnofinančni konsolidaciji upošteval predvsem izvedbo zelene davčne in proračunske reforme, večjo transparentnost, še posebej pregled državnih pomoči za celoten proračun, pripravo izhodne strategije, spremembo proračunskega planiranja s pripravo fiskalnih okvirov za naslednjih 5 let ter alternativne ukrepe v primeru nedoseganja napovedanih gospodarskih rasti. Ukrepe, poenostavitev zakonodaje o javnem naročanju, tako za njegovo pocenitev kot tudi večjo operativnost za izboljšanje črpanja evropskih sredstev. Ne nazadnje v tem okviru pričakujemo tudi uvedbo elektronskih davčnih blagajn ter drugih ukrepov za boj zoper sivo ekonomijo. Tretjič. Pričakujemo, da bomo z novim zakonom o Slovenskem državnem holdingu vzpostavili trajen normativni okvir, ki da bo omogočal pregledno, odgovorno in učinkovito upravljanje državnih naložb v gospodarstvu, s ciljem njihove večje donosnosti in doseganja širših razvojnih učinkov. Da bo holding odgovoren Državnemu zboru in da bo tukaj v tem parlamentu mesto za sprejemanje ključnih strateških odločitev, preko poročanja pa uveljavljanje tudi odgovornosti in preglednosti. Četrtič. Pričakujemo, da bo sprejeta in s širšim soglasjem usklajena strategija upravljanja, ki ne bo le spisek za prodajo, ampak pregledna postavitev lastniških ciljev države, kaj pričakuje država kot lastnica od podjetij v njeni lasti. Strategija mora ob donosnosti slediti tudi cilju povečevanja zaposlenosti v sektorjih, kjer bo država ohranila delež kot pomembno ali strateško naložbo. Privatizacija tistega, kar bo pa država prodajala, pa mora biti izpeljana na pregleden in pošten način. Pričakujemo, da bo tudi prenos slabih naložb opravljen pošteno in pregledno. Prenos slabih naložb mora služiti očiščenju bančnih bilanc in učinkovitejšemu upravljanju slabih naložb, ne pa omogočati polja za zasebne zaslužke. Javni davkoplačevalski denar, vpet v sanacijo bank, zahteva najstrožjo odgovornost pri razpolaganju z njim in zato je treba uveljaviti najstrožje nadzorne mehanizme za preprečevanje zlorab. Zavedamo se, da so naša pričakovanja visoka, toda tudi zahteve ljudi po vsej Sloveniji niso nič manjše, zato da tej državi vrnemo upanje in stopimo na pot okrevanja. Poudariti želimo, da je ta vlada s sprejetjem proračuna in drugih ukrepov vzpostavila temelje za javnofinančno gospodarsko in socialno stabilizacijo. Tudi Evropska komisija je ocenila opravljene korake kot pomemben premik naprej. Sedaj je čas, da se realizirajo zastavljeni ukrepi, da pa se v slovenski politiki, potem ko je okvir poglavitnih ukrepov že znan, posvetimo vprašanjem kako zagnati podjetništvo in gospodarstvo, kako obrniti trend zaposlovanja in v državi ponovno začeti odpirati delovna mesta, kako mladim v tej državi ustvariti priložnost in vrniti upanje v življenje v Sloveniji. Interpelacije zoper ministra za finance Socialni demokrati ne bomo podprli."
6,ParlaMint-SI_2009-03-03-SDZ5-Redna-03.u110,SD,0.591796875,2009-03-03,0.9915967583656311,"Najlepša hvala. Mislim, da bi bilo zelo dobrodošlo, da slovenski politiki ponovno razmislimo o izjavi o dobrih namenih in si vzajemno priznamo skupen interes, da v teh težkih časih naredimo vse, kar država lahko naredi za to, da bi ponovno zagnali višjo gospodarsko aktivnost države, vendar hkrati obvarovali tudi stabilnost in zdravje javnih financ. Predlagatelj je prej govoril o tem, kako visoko gospodarsko rast je Slovenija beležila v času prejšnje vlade. Da! Ne pozabimo, da je bil to čas izjemne mednarodne konjunkture, čas, ki mu težko najdemo primerjavo v zgodovini, in da je tudi tisti visoki obrat in posledično pregrevanje gospodarstva pripeljalo k temu, da smo danes soočeni s časom, ki težko najde primerjavo v zgodovini. Pomembno je, da gospodarsko rast primerjamo s primerljivimi državami, to je državami, ki imajo približno enak BDP na prebivalca, kot ga imamo sami, da pa nekatere druge parametre, recimo inflacijo, primerjamo z državami evroobmočja, ker to so medsebojne primerljivke. In iz tega izhajata dve ugotovitvi. Prvič, slovenska gospodarska rast je v prejšnjem obdobju bila visoka, napajalo pa jo je, žal, predvsem gradbeništvo in druge panoge z nizko dodano vrednostjo. In drugič, da gospodarska rast med primerljivimi državami, to je, recimo, dvanajstimi novimi članicami Evropske unije, ni bila prav nič posebnega. So države med temi dvanajstimi državami, ki so imele gospodarsko rast tudi bistveno večjo kot Slovenija. Na drugi strani imamo inflacijo, s katero se Slovenija primerja v območju evra, se pravi, znotraj Evropske monetarne unije, in tu je žal Slovenija imela najvišjo inflacijo; to je problem, ki smo ga tudi v času prejšnje vlade vsi dobro spoznali. No, osebno ne bi želel zmanjševati pomena in uspehov prejšnje vlade. Mislim, da prejšnja vlada, če nič drugega, ni naredila nič tako napačnega, da bi gospodarsko rast ogrozila. Še več, mislim, da je v tem času bilo storjeno tudi marsikaj dobrega. Želel pa bi si, da bi tako, kot smo Socialni demokrati v prejšnjem mandatu znali prepoznati tudi dobro v prejšnji vladi, podobnega odnosa, podobne politične kulture bila sposobna tudi opozicija. Ne, vi danes delate vse za to, da destabilizirate vladno koalicijo, da destabilizirate Vlado v tako ali tako težkih časih vladanja. Vljudno vas prosim, če vam je kaj do besede partnerstvo, če vam je kaj do interesov slovenske države in zdravja slovenskega gospodarstva, da tu nekoliko ohladimo temperaturo slovenske politike, ker mislim, da bomo na ta način najbolj pomagali k temu, da gospodarstvo začne ponovno okrevati. Hvala lepa."
6,ParlaMint-SI_2020-11-19-SDZ8-Izredna-48.u274,SD,0.54541015625,2020-11-19,0.13449622690677643,"Hvala lepa, predsedujoči, za besedo. Danes gre res kar hitro. Moram reči, da 6 let sedim v Državnem zboru, spremljam zaključne račune. in res se lahko pridružim mnenju svojih predhodnikov, da je prvič in tudi prvič v zgodovini Slovenije, da smo dobili pozitivno mnenje Računskega sodišča za bilanco stanja proračuna Republike Slovenije. To vsekakor ni zanemarljivo in smo lahko tudi zadovoljni. Pozitivno mnenje za tako imenovani splošni del proračuna, v katerem so razvidni vsi prihodki in odhodki državnega proračuna, izkazuje, da je bil proračun dobro nastavljen, pravilno nastavljen. In še več, Računsko sodišče ugotavlja, da je bilo delovanje prejšnje vlade pravilno in učinkovito, kar pa tudi ni zanemarljivo. Srčno upam, da bo sedanja vlada tudi tako ravnala, da bo pravilno, učinkovito in transparentno ravnala z davkoplačevalskim denarjem. Zgodovinski proračun je tudi s stališča, kajti leto 2019 je bilo normalno leto, ko je država dosegala gospodarsko rast, zaposlenost se je povečevala, davčni prilivi so kar kipeli, se bom tako izrazila, bili so dobri, končno se je izkazala tudi stabilizacija razmer. Žal sedanja vlada te možnosti nima, kajti koronavirus je naredil svoje in vprašanje je, kam bo vse skupaj to pripeljalo. Ampak ker govorimo o zaključnem računu 2019, smo res še enkrat lahko zadovoljni. Državni proračun je leta 2019 ob koncu leta izkazoval presežek v višini 225 milijonov evrov in ta presežek je vlada še kako potrebovala, ko smo se soočili meseca marca s krizo, ko je prevzela oblast, da je lahko hitro odreagirala in začela reševati dano situacijo. Niso pogoji idealni, daleč od tega, in nikakor jim ne zavidam, kaj se je dogajajo v mesecu marcu. Vendar takrat so bili ukrepi uspešni, pravilno so se postopali in pravilno, pravočasno so se sprejemale odločitve. Medtem ko v tem drugem valu se dogaja malce drugače, kljub temu da bi se vsi morali iz prvega vala nekaj naučiti, takrat se pripraviti na ta drugi val, kateri se je napovedoval tudi s strani vaše vlade, ne glede na to, da so drugi to napovedovali, jaz verjamem – in tudi iz vaših ust je bilo slišati –, da nas čaka drugi val. Res pa je, da nas je mogoče ta drugi val dohitel malce prehitro, že kar tam v začetku oktobra, pa po moje se je že izkazoval tam septembra, in to so pa bile malce izgubljene priložnosti. Mogoče, če bi takrat bile pravočasno sprejeti kakršnikoli ukrepi, bi situacija danes bila malce drugačna in ne bi imeli takšnega porasta okužb. Ampak spet to je druga zgodba. Vrnila bi se k proračunu za leto 2019 – mislim k zaključnemu računu, se opravičujem –, takrat se je zmanjševal javni dolg. Ampak kljub temu je bilo zaslediti v proračunih, da so se sredstva za ključne programe pa kljub temu povečevala, vključno tudi s proračuni lokalnih skupnosti oziroma povprečnin. Če gledamo v primerjavi z letom 2018, ko je znašala povprečnina 551 evrov, je znašala v letu 2019 573,50. To pomeni, da smo sledili tudi lokalnim skupnostim v naslednji točki, ki jo bomo še danes obravnavali, razbremenitev občin. Je že tudi Šarčeva vlada prepoznavala potrebo po pomoči lokalnim skupnostim, ki so edini, tisti prvi motor zagona gospodarstva v posamezni lokalni skupnosti in prvi, ki čutijo potrebe lokalnega prebivalstva. Temu tudi sledi ta vlada in absolutno me veseli na tem mestu, lahko tudi rečem, da sem zadovoljna, da bomo pri naslednji točki govorili o razbremenitvi občin. To je en korak naprej, korak v pravo smer in verjamem, da nam bodo vsi temu tudi pritrdili. Če se še ozrem na prihodke in odhodke v letu 2019, ki so bili večinoma realizirani v predvideni višini, kot so bili načrtovani z rebalansom. To je tudi državna sekretarka v sami uvodni obrazložitvi lepo povedala. Seveda pa ne morem tudi mimo tako imenovane kritike, da pa še vedno smo imeli pri zaključnem računu za leto 2019 odmik od načrtov pri črpanju evropskih sredstev in projektov, povezanih z njimi. Ampak kljub temu, da le nismo črpali toliko sredstev, kot je bilo predvideno, je pa potrebno poudariti, da smo v preteklih letih koristili 14 procentov črpanja sredstev, v letu 2019 pa smo ta znesek povečali več kot za enkrat in je znašal kar 32 procentov. To pa tudi ni zanemarljivo, tako da kot je na eni strani kritika, je na drugi strani pohvala. Bom rekla, da tudi trenutne številke o črpanju evropskih sredstev, ki so sedaj, nas sicer ne navdajajo z optimizmom. Sicer srčno upam, in to upanje umre zadnje, da minister za kohezijo veliko govori, veliko obljublja, in čas bo pokazal, da bo tudi to lahko naredil. In s koncem leta bom z velikim veseljem pogledala to proračunsko postavko in tudi realizacijo, kjer bomo. Prav tako, če mi dovolite, ni odveč dodati, da je Evropska komisija na osnutek načrta za koriščenje prihodnjega bruseljskega denarja podala pa ostre pripombe, kajti osnutek ni sledil digitalnemu in razvojnemu preboju Slovenije, srčno pa upam, da je ta osnutek Vlada Republike Slovenije popravila in poslala boljši predlog v Bruselj in se veselimo tudi teh sredstev, ki nam bodo na razpolago. Trdno pa lahko tudi rečem, kar je tudi dokazalo Računsko sodišče, da je prejšnja vlada ravnala s proračunom vestno, racionalno, gospodarno, tudi transparentno, in kar je izjemno pomembno, zmanjševal se je tudi javni dolg. Seveda nas je v tistem obdobju zavezovalo tudi fiskalno pravilo in nekateri programi so bili podfinancirani, ampak vse skupaj je tako naravnano, da je pač potrebno malo tehtati in gledati, kje je potrebno malce več dodati. Ugotovljeno je bilo, da je treba lokalnim skupnostim dati več denarja. Nekaterim se je dajalo potem malce manj. Ta vlada pač deli sredstva izven okvira fiskalnega pravila, kar moram reči, da v času epidemije je seveda tudi pohvalno, in verjamem, da vam ni enostavno. Upam, da bomo konec leta dobili tudi transparenten pa gospodaren proračun, o katerem bomo pa govorili v prihodnjih letih. Hvala lepa."
6,ParlaMint-SI_2007-11-28-SDZ4-Izredna-31.u345,SD,-0.8583984375,2007-11-28,0.024096079170703888,"Imamo tri amandmaje, če se ne motim, ki se nanašajo na isto postavko z različnimi zneski. Če že cel dan skoraj razpravljamo o posameznih odsekih cest, kolegice in kolegi, potem se mi sedi potrebno, da rečemo tudi kakšno besedo o tej postavki Kreiranje novih delovnih mest. Ko se, predvsem Vlada, pa včasih tudi mi poslanci radi hvalimo, da nam v povprečju brezposelnost procentualno pada, oziroma tudi po številu, moramo vendarle natančneje pogledati kaj se dogaja. Stanje še zdaleč ni zadovoljivo. Padanje brezposelnosti, vemo, da mu malo pomagajo tudi administrativni ukrepi oziroma brisanje iz evidenc oziroma sprememba metodologije. Tisto, kar je bistveno je dejstvo, da nismo ustvarili in ne ustvarjamo dovolj novih delovnih mest. Pravkar je izšlo poročilo Evropske komisije o zaposlovanju, ki kaže zelo ugodno sliko za članice Evropske unije, vendar mi smo tu v spodnjem delu lestvice. Pred nami je, kolegice in kolegi, 19 držav članic unije, novih in starih, ki so zagotovile procentualno več delovnih mest, kot se je to zgodilo v Sloveniji. Za nami je 7 držav. Problem je posebej velik pri mladih, še vedno dosti mladih konča študij, zlasti na manj razvitih področjih, v Ljubljani je to lažje, ki ne dobijo delovnih mest. Dosti se jih obrača tudi na nas poslance in druge naslove. Problem je še vedno pri starejših. Dejstvo je, da ne izpolnjujemo ciljev Lizbonske strategije, na katero se sicer radi sklicujemo in o njej govorimo. Očitno je, da podatki, ki kažejo zaostajanje za cilji Lizbonske strategije, da tudi do leta 2010, cilja 70% zaposlenosti ne bomo dosegli. Tako, da je nujno, da se tukaj naredi več, tako s sredstvi, kot tudi z aktivnostjo vlade in vseh drugih, ki se s tem ukvarjajo. Naj ob tem spomnim tudi na nedavna kritična opozorila Evropske komisije nad dejavnostjo teh služb, konkretno zavodov za zaposlovanje. In kar se virov tiče, gotovo bi Vlada, če bi hotela in imela dobro voljo in prisluhnila našim pripombam, našla boljše vire, kot jih pa lahko najdemo mi. Če bo pa tudi kakšen štiri ali osem kolesnik manj kupljen, zaradi tega ne bo ogrožena naša obrambna pripravljenost, pri zagotavljanju kakovostnih delovnih mest pa to veliko pomeni. Hvala lepa."
6,ParlaMint-SI_2007-11-28-SDZ4-Izredna-30.u345,SD,-0.8583984375,2007-11-28,0.02260335348546505,"Imamo tri amandmaje, če se ne motim, ki se nanašajo na isto postavko z različnimi zneski. Če že cel dan skoraj razpravljamo o posameznih odsekih cest, kolegice in kolegi, potem se mi sedi potrebno, da rečemo tudi kakšno besedo o tej postavki Kreiranje novih delovnih mest. Ko se, predvsem Vlada, pa včasih tudi mi poslanci radi hvalimo, da nam v povprečju brezposelnost procentualno pada, oziroma tudi po številu, moramo vendarle natančneje pogledati kaj se dogaja. Stanje še zdaleč ni zadovoljivo. Padanje brezposelnosti, vemo, da mu malo pomagajo tudi administrativni ukrepi oziroma brisanje iz evidenc oziroma sprememba metodologije. Tisto, kar je bistveno je dejstvo, da nismo ustvarili in ne ustvarjamo dovolj novih delovnih mest. Pravkar je izšlo poročilo Evropske komisije o zaposlovanju, ki kaže zelo ugodno sliko za članice Evropske unije, vendar mi smo tu v spodnjem delu lestvice. Pred nami je, kolegice in kolegi, 19 držav članic unije, novih in starih, ki so zagotovile procentualno več delovnih mest, kot se je to zgodilo v Sloveniji. Za nami je 7 držav. Problem je posebej velik pri mladih, še vedno dosti mladih konča študij, zlasti na manj razvitih področjih, v Ljubljani je to lažje, ki ne dobijo delovnih mest. Dosti se jih obrača tudi na nas poslance in druge naslove. Problem je še vedno pri starejših. Dejstvo je, da ne izpolnjujemo ciljev Lizbonske strategije, na katero se sicer radi sklicujemo in o njej govorimo. Očitno je, da podatki, ki kažejo zaostajanje za cilji Lizbonske strategije, da tudi do leta 2010, cilja 70% zaposlenosti ne bomo dosegli. Tako, da je nujno, da se tukaj naredi več, tako s sredstvi, kot tudi z aktivnostjo vlade in vseh drugih, ki se s tem ukvarjajo. Naj ob tem spomnim tudi na nedavna kritična opozorila Evropske komisije nad dejavnostjo teh služb, konkretno zavodov za zaposlovanje. In kar se virov tiče, gotovo bi Vlada, če bi hotela in imela dobro voljo in prisluhnila našim pripombam, našla boljše vire, kot jih pa lahko najdemo mi. Če bo pa tudi kakšen štiri ali osem kolesnik manj kupljen, zaradi tega ne bo ogrožena naša obrambna pripravljenost, pri zagotavljanju kakovostnih delovnih mest pa to veliko pomeni. Hvala lepa."
6,ParlaMint-SI_2019-07-09-SDZ8-Redna-10.u282,SD,-0.94140625,2019-07-09,0.07427273690700531,"Hvala lepa za prvi del odgovora. Sicer to je bilo malo zgodovine. Kdaj lahko pričakujemo, da bodo te težave z računalniškim sistemom odpravljene? Še enkrat, 1,4 milijone evrov je bilo danih v to nadgradnjo, v vzdrževanje tega sistema pa še dodatnih 800 tisoč. Zanima me: Ali imate v pogodbah kakršnekoli sankcije v primeru, da programi ne delujejo v skladu s predpisanimi zahtevami Evropske komisije? Kolikšna je vsota, ki bi jo moral državni proračun zagotoviti zaradi zadržanih izplačil, na kar mi še niste odgovorili? Kakšne so posledice zamud in zadržanih izplačil za tiste izvajalce EU projektov, ki niso del javnega sektorja in žal ne morejo računati na avtomatično in brezobrestno kreditiranje iz državne blagajn? To zadnje vprašanje je sicer, bom rekla, malce nenavadno: Ali je realna možnost, da državnih plačil Slovenija ne prejme? Kakšni bodo vaši ukrepi, da do tega sploh ne bi prišlo? Kajti vsi si enostavno brez evropske kohezijske politike, brez teh sredstev vseh teh projektov ne moremo predstavljati. To so izredno izredno pomembna sredstva. Druge evropske države to resnično dobro koristijo. Verjamem, da boste naredili vse, da do kakršnegakoli zadržanja sredstev ne bo prišlo. Kajti v nadaljnji finančni perspektivi se ta sredstva, ki jih bo prejemala Slovenija, še zmanjšuje. In to nam res ne bi bilo v ponos. Hvala lepa."
6,ParlaMint-SI_2002-12-11-SDZ3-Izredna-24.u4,OTHER,0.8935546875,2002-12-11,0.04827430844306946,"Gospod predsednik, poslanke in poslanci, državljanke in državljani! V čast mi je, da vam lahko kot kandidat za predsednika vlade predstavim programska izhodišča vlade, ki jo bom vodil, če bom za njeno vodenje dobil ustrezno podporo v državnem zboru. Dovolite mi, da se pred predstavitvijo napovedanih programskih izhodišč zahvalim dosedanjemu predsedniku vlade, dr. Janezu Drnovšku za dolgoletno uspešno vodenje vlade Republike Slovenije. V času njegovega vodenja vlade se je Slovenija uveljavila kot samostojna in mednarodno priznana država. Dosegla je primerno raven socialne in siceršnje varnosti, gospodarsko razvitost in ekonomsko trdnost ter opravila vse potrebno za vstop v družbo članic Evropske unije in Nata. Za nami, poslanke in poslanci, je obdobje pomembnih dosežkov. Državljani in državljanke smo si oblikovali sedanjost, ki nam jo v mnogih drugih državah lahko zavidajo. Slovenija se je v mednarodnem merilu uveljavila kot uspešna, gospodarsko razvita in urejena, socialno občutljiva in politično stabilna država. Po oceni komisije Evropske unije sodi med najbolje pripravljene kandidatke za članstvo v Uniji. Te dni se približujemo zaključku pogajanj za vstop v Evropsko unijo. Prepričan sem, da bodo naši pogajalci uspešni in da bodo tudi v zadnjih dneh še izboljšali prvotno ponudbo Evropske unije glede finančnega okvira Slovenije. Vstop v Evropsko unijo je nedvomno zgodovinski korak za Slovenijo. Korak, ki na dolgi rok pomeni, da bo Slovenija prevzela standarde in kakovost delovanja najrazvitejših evropskih držav. Slovenija bo tako v naslednjih dveh letih postala enakopraven del jutrišnje Evrope in pridobila možnost, da skupaj z drugimi evropskimi državami sooblikuje usodo sveta. Evropska unija je danes na razpotju pri iskanju svojega ustroja. Sooča se z ekonomskimi in institucionalnimi problemi in tudi s tako imenovanim demokratičnim deficitom, ki se kaže v povečani kritičnosti oziroma nezaupanju in nezainteresiranosti državljanov. Zato se Slovenija po vstopu v Evropsko unijo ne sme usmeriti le v zagovarjanje lastnih interesov, pač pa mora prispevati svoj delež pri ustvarjanju uspešne evropske integracije, ki bo ekonomsko konkurenčna na svetovnih tržiščih in obenem dejavnik politične stabilnosti v Evropi in svetu. V ospredje stopa razmišljanje o tem, kako območje stabilnosti razširiti na ostalo Evropo in preiti iz procesa stabilizacije v proces integracije. Slovenija se bo morala vključiti v te procese, pa tudi v dejavnosti Evropske unije pri zagotavljanju pomoči tretjim državam in pri varstvu človekovih pravic v svetu. Zaradi dobrega poznavanja jugovzhodne Evrope je naša odgovornost še toliko večja. Slovenija je bila povabljena, da vstopi v Nato, in ima s tem vse možnosti, da zagotovi svojim državljanom najvišjo možno raven nacionalne varnosti. Prepričan sem, da bomo to tudi storili. Naše članstvo v Natu je pomemben izziv, ki zahteva poglobljen razmislek. Ni namreč daleč čas, ko smo poslušali, ponavljali in verjeli, da nikoli več ne bo vojne,in vendar smo jih v prejšnjem desetletju v našem širšem geografskem prostoru doživeli več kot kdajkoli prej. Nihče danes ne more napovedati, kakšna bo podoba oziroma usoda tega prostora čez deset ali petnajst let. Povabila v Nato ne bi bilo, če Slovenija ne bi vsestransko napredovala, če ne bi na nek način izvažala miru in stabilnosti v vso regijo. V Nato smo bili povabljeni, ker nas Nato potrebuje in ker ga potrebujemo tudi mi. Želimo si, da bi se proces širitve Nata nadaljeval in bi njegova vrata ostala odprta za vse, ki si vanj želijo. Z vstopom v Nato se bomo lažje odrekli splošni vojaški obveznosti in jo nadomestili s poklicnimi vojaki ter prostovoljnimi rezervisti. Majhna država na robu velikega nestabilnega območja si sama ne more zagotoviti celovitein zadostne obrambne varnosti. Varnost in kolektivna obramba znotraj Nata bosta cenejši in zanesljivejši. Z mnogimi državljani in strokovnjaki pri nas, pa tudi v Evropi, delim mnenje, da se bo moral v bodoče spreminjati tudi Nato. Novi varnostni izzivi zahtevajo premislek o načinih in vsebini delovanja te zveze. Pri tem mislim zlasti na nujno preusmerjanje pozornosti od klasičnih obrambnih nalog na zagotavljanje varnosti z različnimi instrumenti preprečevanja kriznih situacij, terorističnih napadov in podobno. Slovenija mora vlagati v svoj obrambni sistem brez vstopa v Nato vsaj toliko, kot če bi postala njegova članica. Vendar pa je stopnja nacionalne varnosti ob vstopu v zvezo Nato neprimerljivo višja. S takšno držo in s prepričljivimi argumenti se bo nova vlada zavzemala za vstop Republike Slovenije v Nato. Končna odločitev o vstopu v Nato bo na referendumu pripadla državljankam in državljanom in njihovo voljo bo vlada dosledno spoštovala. Mednarodni odnosi in zunanja politika po eni strani postaja za Slovenijo vse pomembnejša. Po drugi strani pa se bodo zmanjšale razdalje in razlike med domovino in tujino. S članstvom v Evropski uniji in v Natu bo meja vse manj, možnosti za Slovenijo in Slovence bo vedno več. Slovenci bodo poslej, tudi kadar bodo potovali ali živeli daleč od doma, ostajali znotraj povezanega in celo enotnega sistema. Da bi lahko zunaj Slovenije govorili z enim glasom, moramo izboljšati sodelovanje in koordinacijo doma. V sodelovanju z državnim zborom, s predsednikom republike in z drugimi ustanovami sistema si bo vlada prizadevala za čim bolj racionalno, koordinirano in skladno delo. V zunanji politiki si ne želimo podvajanja, ampak delitev dela. Ne želimo si prestižnega boja, ampak medsebojnega razumevanja in pomoči. Državne ustanove si morajo pomagati. Diplomacija mora pomagati gospodarstvu. Znanost in šolstvo morata pomagati obrambi in diplomaciji. V majhni Sloveniji ni možnosti za skrivanje informacij, ampak jih je potrebno deliti in izmenjavati. Naj izpostavim le nekaj nalog iz zunanje politike. Ohraniti moramo dobre sosedske odnose ter partnersko sodelovanje s sosednjimi državami, ob sočasni skrbi za slovenske manjšine v teh državah. Ohraniti je treba aktivno politiko do jugovzhodne Evrope ter ji nuditi vso pomoč pri približevanjuk evroatlantskim integracijam, saj je stabilnost jugovzhodne Evrope vitalnega pomena za Slovenijo. Pomoč jugovzhodnim sosedom, da bi čimprej postali člani Evropske unije in Nata, ni fraza, ampak slovenski nacionalni interes. Slovenija lahko znotraj Evropske unije in Nata odigra vlogo enega od ključnih poznavalcev razmer in procesov v jugovzhodni Evropi. Potrebno je utrditi status Slovenije kot srednjeevropske in tudi sredozemske države. To naj se odraža v bilateralnih odnosih in povezovanjih z državami v tem prostoru. Potrebna je prilagoditev diplomatsko-konzularne mreže novim razmeram ter dodatna okrepitev ekonomske diplomacije in podpore gospodarstvu v tujini. Med cilje koalicijskega sporazuma o sodelovanju v Vladi Republike Slovenije, ki so ga dosedanje vladne stranke sklenile pred dvema letoma, smo na prvo mesto zapisali strpnost in več povezovanja v Sloveniji, upoštevanja svobode izbire, uveljavljanja novih idej in nevsiljevanja starih ideologij, prihodnost brez travm preteklosti. Seveda ne trdimo, dasmo vse to že dosegli, saj gre za načelne cilje, ki so bolj ideal, h kateremu je treba stremeti, kot pa nekaj, kar je mogoče doseči enkrat za vselej. Toda dejstvo, da Slovenija v očeh tujih opazovalcev velja za politično stabilno državo, pravzaprav za tovrstno izjemo v regiji, po svoje kaže, da smo na dobri poti. Tudi sami želimo hoditi po taki poti. Spoštovani! Osnova delovanja nove vlade bodo vizije, strategije, programi in naloge, opredeljeni v koalicijskem sporazumu o sodelovanju v vladi Republike Slovenije, ki so ga sklenile Liberalna demokracija Slovenije, Združena lista socialnih demokratov, Slovenska ljudska stranka in Demokratična stranka upokojencev, v strategiji gospodarskega razvoja Slovenije, v predpristopnem ekonomskem programu in državnem razvojnem programu, v dopolnitvah koalicijskega sporazuma, v katerih bomo opredelili prioritete za prihodnje obdobje. Upoštevali bomo tudi vse domišljene predloge opozicije in še posebej pozorno se odzvali na predloge državljank in državljanov. Slovenija je v zadnjem desetletju prehodila uspešno pot gospodarskega razvoja. Na začetku novega tisočletja je ena redkih tranzicijskih držav, ki so presegle predtranzicijsko raven gospodarske aktivnosti. V tem času vseskozi dosega višjo gospodarsko rast kot države članice Evropske unije. V letu 1996 je tako Slovenija dosegla 64% povprečnega bruto proizvoda na prebivalca po kupni moči Evropske unije, v letu 2001 pa že 70%. V tem obdobju smo uspeli zagotoviti razmeroma visok delež investicij v bruto domačem proizvodu,ki je vse od leta 1994 že višji kot v Evropski uniji. Spremljata ga tudi visoka stopnja varčevanja in odprtost gospodarstva, ki se kaže v visokem deležu uvoza in izvoza v bruto domačem proizvodu. Kljub še vedno prehitremu naraščanju plač v javnem sektorjuv zadnjih letih vendarle beležimo umirjeno rast plač, ki rastejo počasneje od produktivnosti dela. Tudi zahvaljujoč razumnim dogovorom in delujočemu socialnemu partnerstvu smo znižali brezposelnost na raven, ki je med nižjimi v Evropi. V tem obdobju smo uspeli ohraniti relativno stabilnost slovenskih javnih financ. Izpolnjujemo oba maastrichtska fiskalna kriterija, tako glede deleža javnega dolga kot tudi javnofinančnega deficita v bruto domačem proizvodu. In ne nazadnje, ocena kreditnega tveganja za Slovenijo se je pri vseh neodvisnih mednarodnih agencijah izboljšala do ravni nekaterih članic Evropske unije in je najbolj ugodna med vsemi kandidatkami za vstop v Evropsko unijo. Stanje na področju socialnega razvoja se izboljšuje. Pri tem ima veliko zaslug aktivna socialna politika polpreteklega obdobja. Vrednost indeksa človekovega razvoja kot skupnega kazalca družbenega razvoja je visoka. Primerjava dohodkovne neenakosti in stopnje tveganja revščine s povprečjem v Evropski uniji kaže, da sta obe pri nas precej manjši. Na področju izobraževanja se Slovenija po razvitosti uvršča v zgornjo polovico Evropske unije. S programom varstva starejših, ki ga vlada izvaja v zadnjih petih letih, se je začel izboljševati odnos družbe do starejših, zagotovljenih je več oblik socialnovarstvenih storitev, razširile so se tudi izvajalske mreže, regionalni pristop do razpoložljivih kapacitet pa je enakomernejši. Na podlagi nacionalnega stanovanjskega programa je vnovič oživela gradnja socialnih in neprofitnih stanovanj. Pomembno vlogo pri tem bodo v bodoče morale odigrati tudi občine, še zlasti pri pridobivanju stavbnih zemljišč. V zadnjih dveh letih sta se dostop in uporaba interneta povečala z 20% gospodinjstev na 37%. Za razliko od nekaterih drugih tranzicijskih držav, je Slovenija ohranila tudi razmeroma stabilen sistem zagotavljanja javnega interesa na področju kulture. Ob tem je rasla kakovost umetniške produkcije, ki se kaže tudi z vse opaznejšim uveljavljanjem slovenske kulture v Evropi in v svetu. V zadnjem času denimo pri filmski produkciji. Spoštovani! V preteklem obdobju smo torej dosegli veliko, in to praktično na vseh področjih našega življenja. Lahko bi rekli, da smo že zgradili hišo, sedaj si jo moramo še urediti tako, da bomo v njej čimbolj udobno živeli. Naše možnosti in ambicije so velike. Želimo postati aktiven del razvitega, demokratičnega sveta. Želimo si, da bi bile naše državljanke in državljani deležni vseh dobrobiti svetovnega razvoja. Zato pa moramo sprostiti in spodbuditi vse razvojne potenciale, ki so nam na voljo in ki jih ni malo. V minulem desetletju smo izvedli postopno in razmeroma uspešno tranzicijo na mnogih področjih našega življenja. Za zagotavljanje kakovostnega in stabilnega razvoja države in gospodarstva pred in po vključitvi v Evropsko unijo pa nujno potrebujemo dodaten, kakovosten premik v razvojni in ekonomski politiki, ki naj nadgradi dosedanje tranzicijske reforme, pa tudi oblikovanje institucionalnega okvira tržnega gospodarstva, ki bo skladen s pravili Evropske unije in osredotočen na makroekonomsko stabilizacijo. Pospešeno moramo delati pri dokončanju preostalih tranzicijskih nalog in optimalno kombinirati ekonomske in strukturne politike na poti v Evropsko unijo, da bomo organizacijsko in kadrovsko in vsebinsko pripravljeni na nove pogoje delovanja države in gospodarstva v Evropski uniji, ERM2 in EMU. Potrebujemo program izvedbe strategije pospešenega spodbujanja razvoja, gospodarskih, človeških in okoljskih razvojnih dejavnikov. In ne nazadnje, potrebujemo moderno, fleksibilno, strokovno vlado, javno upravo in javne storitve. Potrebno bo izgraditi sisteme, ki bodo sposobni učinkovitega, strokovnega in hitrega odločanja in ki bodo ob obrambi naših nacionalnih interesov spodbujali tudi komunitarni način delovanja Unije. Ti sistemi pa ne morejo biti omejeni le na delovanje izvršilne oblasti oziroma političnih struktur, pač pa bodo morali vključiti gospodarske subjekte, sindikate, nevladne organizacije, se pravi vso civilno družbo. Spoštovane poslanke in poslanci! Dovolite mi, da v nadaljevanju pojasnim nekatere od najpomembnejših nalog v naslednjem obdobju. Potrebno bo dokončati uskladitev slovenskega pravnega reda s pravnim redom Evropske unije. Če je bil v preteklih letih poudarek na izpeljavi ključnih reform in vzpostavitvi novih sistemov, pa bo v obdobju do vstopa na zakonodajnem področju poudarek na tistih končnih prilagoditvah, ki so potrebne zaradi dejanskega vstopa Slovenije v Evropsko unijo, zaradi sprememb, ki jih prinaša pravni red Evropske unije, sprejet v zadnjem obdobju. Na politični ravni je najpomembnejša naloga izvedba nujnih sprememb ustave, ki so potrebne za vstop v Evropsko unijo, in seveda izvedba referenduma o vstopu Slovenije v Evropsko unijo ter ratifikacija pogodbe o pristopu. Vlada bo slovenski javnosti tudi v prihodnje celovito predstavljala okoliščine in posledice vstopa v Evropsko unijo oziroma razloge, zaradi katerih je vredno izkoristiti to enkratno zgodovinsko priložnost. S končanjem predpristopnih pogajanj z Evropsko unijo in določitvijo datuma vstopa novih članic v Evropsko unijo je določen tudi časovni okvir dokončne prilagoditve naše ekonomske politike, jasni pa so tudi problemi, ki jih moramo v tem času rešiti. Prvi med njimi je nedvomno inflacija, ki je previsoka in bi bila takšna ob vstopu v Evropsko unijo, ERMZ, gospodarsko nevzdržna. Uspešna vključitev v Evropsko unijo ni mogoča brez znižanja stopnje inflacije na evropsko raven. Zato bo v naslednjih dveh letih nujno potrebno, ob polnem sodelovanju z Banko Slovenije, ustrezno kombinirati restriktivno monetarno in stabilno fiskalno politiko z omejevalno politiko reguliranih cen in umirjeno dohodkovno politiko, zlasti v javnem sektorju. Učinkovito, transparentno upravljanje in zagotavljanje stabilnih javnih financ bo ena izmed prioritetnih nalog tudi nove vlade. Uvedba dveletnega proračuna in izkaz izravnalnega proračunskega deficita za leto 2002 pomembno prispevata k večji transparentnosti slovenskih javnih financ in k bolj preglednemu in selektivnemu sprejemanju novih javnofinančnih obveznosti. Osnovni cilji javnofinančne politike v naslednjih dveh letih so: aktivno prilagajanje odhodkov države razpoložljivim prihodkom, s čimer bo doseženo postopno zniževanje javno finančnega primanjkljaja, določanje ciljnega strukturnega primanjkljaja ob možni uporabi vnaprej določenega in omejenega cikličnega primanjkljaja proračuna v neugodnih gospodarskih razmerah, s čimer bo v omejenem obsegu možno samodejno izravnavanje cikličnih gibanj in s tem tudi vodenje proticiklične gospodarske politike, in zmanjševanje stroškov financiranja javnega dolga, upoštevajoč merila likvidnosti, varnosti in donosnosti. Predloga proračuna za leti 2003 in 2004 jasno kažeta na odločenost vlade Republike Slovenije, da tako zastavljene cilje tudi dosežemo. Ob na novo ocenjeni gospodarski rasti za 2003 in 2004 je predvidena realna rast proračunskih izdatkov za ti dve leti manjša od rasti bruto domačega proizvoda, kar pomeni, da se bo v naslednjih dveh letih delež javnofinančnih odhodkov v bruto domačem proizvodu zmanjšal, prav tako pa se bo v naslednjih dveh letih zmanjševal tudi delež proračunskega in javnofinančnega primanjkljaja ter javnega dolga v bruto domačem proizvodu, s čimer se bodo zmanjšali tudi stroški financiranja javnega dolga in sprostila nujno potrebna sredstva zaambicioznejše financiranje proračunskih razvojnih prioritet. V naslednjih dveh letih bomo v skladu s projektom racionalizacije nabave blaga in storitev za potrebe posrednih in neposrednih uporabnikov širšega sektorja države natančno preverili in racionalizirali javnofinančne izdatke za blago in storitve, s ciljem, da jih znižamo vsaj za 10 odstotkov. Pomembno racionalizacijo in s tem povečanje sredstev, namenjenih za razvojne cilje, bomo v naslednjih dveh letih dosegli tudi na področju plačil obresti. Temeljna instrumenta za nižja plačila obresti bosta optimalna uporaba kupnine iz naslova privatizacije za zmanjšanje javnega dolga in prestrukturiranje javnega dolga oziroma zamenjava dragih, državnih obveznic s cenejšimi. Kljub preteklim intenzivnim tranzicijskim procesom, ostajajo nekateri pomembni in ključni strukturni problemi, ki jih bo potrebno v naslednjem obdobju aktivno razreševati. Gre za prestrukturiranje podjetniškega sektorja, zlasti v tistem delu gospodarstva, kjer je nujno potrebno dodatno spodbuditi dvig konkurenčnosti, tehnološkega razvoja, dodane vrednosti in inovativnosti. Še zlasti to velja za nekatere delovno intenzivne dejavnosti. Drugič. Gre za prestrukturiranje finančnega sektorja, ki zajema dvig njegove konkurenčnosti in mednarodne primerljivosti. V tem okviru sta posebej pomembna priprava in izpeljava drugega finančnega stebra okrog Nove kreditne banke Maribor in dokončna izvedba zakona o lastninskem preoblikovanju zavarovalnic. Sestavni del prestrukturiranja finančnega sektorja mora biti tudi zagotovitev sistemskega poenotenja nadzora nad poslovanjem bank, zavarovalnic, investicijskih skladov in trga kapitala. In tretjič. Gre za liberalizacijo in demonopolizacijo tako imenovanega nemenjalnega sektorja. Zlasti na področju telekomunikacij, energetike in komunalnih storitev. Spoštovani. Na področju socialnega razvoja Slovenije se je potrebno še bolj preusmeriti od tako imenovanih pasivnih oblik pomoči k aktivnim oblikam. Predvsem k tistim, ki odpravljajo vzroke revščine, med katerimi pa so najpomembnejši prenizka izobrazbena raven in neustrezna poklicna usposobljenost ter s tem povezano težje iskanje zaposlitve. Izrednega pomena za dosego ciljev socialne vključenosti pa je tudi zagotovitev možnosti dostopa do stanovanj, ki bodo ljudem omogočila dostojno bivanje in hkrati sistem pomoči pri plačilu najemnin. Z vidika zagotavljanja vključenosti v družbo in s tem zniževanja osebnega tveganja so pred slovensko vlado in njeno politiko posebej pomembne naslednje naloge: dvigovanje izobrazbene ravni, zmanjševanje brezposelnosti, na področju invalidskega varstva povečanje obsega zaposlitvene rehabilitacije in vpeljava novih oblik zaščitnega in podpornega zaposlovanja ter kvotnega sistema zaposlovanja invalidov ter povečanje števila socialnih stanovanj in vpeljava novega sistema subvencioniranja najemnin. Še naprej moramo koordinirano voditi politike, ki bodo znižale stopnjo tveganja revščine pri najbolj ogroženih skupinah, kot so brezposelni, enočlanska gospodinjstva, še zlasti ženske, starejši pari brez otrok, enostarševske družine in družine z vsaj tremi vzdrževanimi otroki. Povečanje zaposljivosti bo vsekakor ena ključnih prioritet vlade Republike Slovenije v naslednjem obdobju. V naslednjih letih se bo treba usmeriti predvsem k naslednjim ciljem: zvišati stopnjo zaposlenosti, zmanjšati bo treba delo na črno, spodbujati mobilnost delovne sile in se še posebej posvetiti regijskim razlikam na področju zaposlovanja; izboljšati kvaliteto dela, ki je pogoj za povečanje zaposlovanja in produktivnosti dela. Za izboljšanje kvalitete dela je izrednega pomena dialog med socialnimi partnerji in dogovarjanje o kolektivnih pogodbah. Zmanjšati razlike pri dostopnosti do trga dela, glede na socioekonomske faktorje in regionalno raven. Zaposlitev je glavni dejavnik socialne kohezije in vključenosti. S stavkom ""Slovenija, družba znanja"", država, v kateri poznamo številne, vsakomur odprte poti in priložnosti za pridobitev ustrezne izobrazbe, je mogoče strnjeno povzeti enega najboljših načinov uresničevanja ustavnega določila o Sloveniji kot socialni državi. Že nekaj časa je očitno, da družbe sodobnosti varne prihodnosti svojih državljanom ne morejo zagotoviti z neomejenim zagotavljanjem različnih vrst dobrin. Prizadevanja mnogih držav so zato usmerjena v zagotavljanje bolj ali manj neomejenih priložnosti za doseganje čim višje stopnje izobrazbe čim večjemu številu ljudi. Za to se je odločila tudi Slovenija, saj lahko tekmujemo z večjimi državami, predvsem z višjo izobraženostjo in usposobljenostjo vsega prebivalstva. Poseben izziv v obdobju, ki je pred nami, predstavlja ponudba dodatnih priložnosti za izobraževanje odraslih. Omogočiti uspeh, je geslo koncepta razvoja človeških virov, ki si ga za svoj cilj zastavlja tudi Republika Slovenija. Da bi uspeh tudi dejansko omogočili, pa potrebujemo priložnosti za tiste, ki so na to pripravljeni in zmorejo doseči najmanj štiriletno relativno splošno izobrazbo, za vse, da pridobijo vsaj prvi poklic, da nadaljujejo izobraževanje v razvejanem posrednem izobraževanju, zaizobraževanje odraslih, ki želijo in potrebujejo izobrazbo, ki je višja od njihove obstoječe, izobraževanje za tretje življenjsko obdobje in z uporabo informacijsko-komunikacijske tehnologije s strani vseh generacij. Slovenija potrebuje tudi korak naprej na področju znanosti, za začetek na področju večje finančne avtonomije. Ob nujno potrebni finančni avtonomiji univerze je treba vzpostaviti tudi od politike čim bolj neodvisen sistem financiranja raziskovalne dejavnosti. Raziskovalni inštituti in univerza bodo tako dobili razvidno odgovornost za lasten razvoj. Povečala se bo njihova odgovornost za iskanje tesnejše povezanosti, posebej aplikativnega dela raziskav in praktično usmerjenega študija z gospodarstvom in drugim družbenim okoljem ter prehodnost znanstvenikov med univerzo in inštituti. Očitno je tudi, da bodo potrebna dodatna vlaganja, tako države kot gospodarstva v znanje, raziskave in razvoj tehnologij. Temeljna vodila politike na področju zdravstvenega varstva bodo povečana solidarnost, povečana odzivnost na potrebe državljanov, povečana odgovornost vseh uporabnikov in izvajalcev zdravstvenega varstva, pravična in učinkovita delitev sredstev, povečana dostopnost vseh državljanov do zdravstvenih storitev, izboljšano varovanje pravic bolnikov, stalna rast kakovosti zdravstvenih storitev in povečana soudeležba državljanov pri odločanju. Za spremljanje uresničevanja take politike bo potrebno dograditi sistem za spremljanje in analizo zdravja državljanov in stopnjo njihovega zadovoljstva s sistemom zdravstvenega varstva. Temeljno načelo sistema zdravstvenega varstva mora biti usmerjenost v državljana oziroma v skupine državljanov s podobnimi zdravstvenimi tveganji. Na podlagi teh vodil bomo pripravili dopolnjeni nacionalni program zdravstvenega varstva, ki bo dal večji poudarek področju javnega zdravja. Cilj je državljan, ki že v mladosti pridobi dovolj znanja in vrednot, ki ga usmerjajo v zdrav način življenja. Predvidena reforma bo pomenila družbeni dogovor o razmerju med potrebami in pričakovanji državljanov glede zdravja in zdravstvenega varstva na eni strani ter količino vložkov, ki so jih državljani pripravljeni investirati za to. Ta dva dela sta ključnega pomena, zato njuna izpeljava ni možna brez poprejšnjega soglasja med socialnimi partnerji. Skladnejši regionalni razvoj in regionalizacija bosta med najpomembnejšimi prioritetami nove vlade. Temeljni strateški cilj regionalne politike bodo podpora, spodbujanje in kreiranje regionalnih razvojnih potencialov, usmerjenih v enakomernejše povečevanje blaginje prebivalcev vseh slovenskih regij. Najpomembnejši mehanizmi, s katerimi bomo udejanili skladnejši regionalni razvoj, so: krepitev regionalnih središč nacionalnega pomena z načrtno in koordinirano državno in lokalno razvojno politiko: aktivno vključevanje, oblikovanje in izvajanje evropske regionalne politike z usposobitvijo za polno pridobivanje sredstev, strukturne in kohezijske politike Evropske unije in predvsem za njihovo učinkovito porabo; krepitev vloge prostorskega planiranja, dokončna izpeljava reforme kmetijske politike, zlasti v funkciji razvoja podeželja in uveljavljanje lokalne samouprave ter oblikovanje pokrajin. Pokrajine bodo pomembno orodje decentralizacije oblasti ter bolj poudarjenega policentričnega razvoja in nujnega odpravljanja prevelikih razlik v razvitosti med regijami. Uveljavitev pokrajin pa ne sme povečati relativnih stroškov upravljanja celotne družbe, zato bo temeljila na doslednem spoštovanju načela sorazmernega prenosa pristojnosti in virov financiranja. Kultura je pomemben dejavnik gospodarstva in družbenega razvoja. Kulturna dediščina, kultivirana krajina in festivali pomenijo enega ključnih dejavnikov turističnega gospodarstva. Kulturna ustvarjalnost prispeva k ustvarjalnosti in inovativnosti človeških virov tudi na drugih področjih. V prihodnjem obdobju je potrebno sprejeti in pričeti izvajati nacionalni program za kulturo. Določitev strateških ciljev na področju kulture in kulturnega razvoja Slovenije za dolgoročno obdobje je ena od prioritet vlade, še zlasti z vidika ohranjanja kulturne identitete slovenskega naroda v množici narodov v Evropski uniji. Pospeševanje procesov informatizacije in nastajanje informacijske družbe je bila in ostaja ena od prioritet vlade Republike Slovenije. Še zlasti je pomembno ustvarjanje stabilnih pravnih okvirjev in varnostnih politik, ki bodo pospeševale razmah elektronskega poslovanja v gospodarstvu, pri čemer bomo posebno pozornost namenili elektronskemu poslovanju malih in srednjih podjetij. Z ukrepi računalniškega internetnega opismenjevanja je treba zmanjšati tako imenovano digitalno ločnico. V tem okviru naj omenim samo medresorski projekt računalniškega izobraževanja brezposelnih, kar bo povečalo njihove možnosti na trgu dela. Najpomembnejši nalogi na področju pravosodja sta modernizacija pravosodja in priprava ustrezne zakonodaje, implementacije slovenske in evropske pravosodne politike. Čeprav s sodnimi zaostanki srečuje večina sodišč po svetu, to ne more biti naš izgovor. Število sodnih zaostankov bo potrebno močno zmanjšati in tako zagotoviti predpostavke pravne države, predvsem pravico do sojenja v razumnem roku. Vlada bo še naprej skrbela za pogoje, ki bodo omogočali tekoče delovanje sodstva. Projekt elektronskega vodenja zemljiške knjige bo potrebno nadaljevati in dokončati. Po njegovem dokončanju bo potrebno omogočiti ustrezen javni dostop do podatkov zemljiške knjige v elektronski obliki, enako tudi do podatkov sodnega registra. Obe javni knjigi bo potrebno dokončno povezati tudi z informacijskim sistemom za podporo dela sodišč in z drugimi registri in evidencami podatkov, kar bo omogočilo tekoče izmenjavanje in dopolnjevanje podatkov v najsodobnejših oblikah ter olajšalo poslovanje strank in organov. Vlada si bo še naprej prizadevala za čimprejšnje dokončanje postopkov denacionalizacije. Pripravila bo enoten nacionalni načrt zaključka denacionalizacije, na podlagi katerega bo opredeljen tudi časovni okvir. Osrednja naloga na področju notranje varnosti bo še naprej zmanjševanje varnostnih tveganj vseh vrst in zagotavljanje notranje varnosti po najzahtevnejših evropskih standardih. Za to bo poskrbel z evropskim usklajen pravni red, tako pri varovanju bodoče zunanje meje Evropske unije kot tudi pri zatiranju vseh oblik kriminalitete ter zagotavljanju javnega reda in miru. Uveljavljanje zahtevnih schengenskih standardov nadzora bodoče zunanje meje je eden od najpomembnejših in finančno najzahtevnejših nacionalnih projektov. V prihodnje bo osrednja pozornost vlade namenjena nadaljnji izgradnji infrastrukture, razvoju kadrov in tehnični posodobitvi. Za izvedbo projektov si bomo prizadevali pridobiti dodatna finančna sredstva iz skladov Evropske unije in uveljaviti pravilo delitve bremen med vsemi državami članicami. Izhodišče za to je resolucija evropskega parlamenta iz leta 1998, ki določa, da so za učinkovit nadzor zunanjih meja Evropske unije odgovorne vse države članice. Na področju izvajanja nacionalnega programa izgradnje avtocest pospešeno potekajo vse potrebne aktivnosti. V osnovnem planskem aktu s področja avtocest je za upravljanje, vzdrževanje in gradnjo avtocest predvidenih v letu 2003 34 odstotkov več finančnih sredstev kot v letošnjem letu. Za samo gradnjo pa je predvidenih dobrih 38 odstotkov več sredstev kot letos. Razvojni program izgradnje avtocest do leta 2005 je pripravljen s ciljem prioritetne izgradnje avtocestnih povezav v smereh, ki so trenutno najbolj prometno obremenjene. Ob tem pa je potrebno proučiti tudi možnost vključevanja dodatnih izvenproračunskih virov na področju gradnje, upravljanja, vzdrževanja cestne infrastrukture, predvsem avtocestnega omrežja. Na segmentu ostalih državnih cest, to je glavnih in regionalnih cest, bo osnovni cilj dolgoročnega razvoja izboljšati razmere na državnih cestah ter ob njih in s tem prispevati k trajnemu razvoju države. Strateški cilj razvojnega programa glavnih in regionalnih cest bo omogočiti primerne pogoje dostopnosti glede na geografski položaj ter učinkovito in gospodarno notranjo povezavo na celotnem področju Slovenije z upoštevanjem demografsko ogroženih obmejnih in turističnih območij. Investicije v mrežo glavnih in regionalnih cest bodo usmerjene v odpravo tistih ozkih grl v obstoječi cestni infrastrukturi, ki že ali bi v bližnji prihodnosti predstavljala omejitveni faktor gospodarskega in družbenega razvoja, pri čemer pri načrtovanju ukrepov ne bo pozabljeno načelo skladnega regionalnega razvoja. Večji poudarek pa bo v prihodnje dan tudi varstvu glavnih in regionalnih cest ter varstvu prometa na njih. Ključna naloga na področju prostora je sprejetje strategije prostorskega razvoja in prostorskega reda. Ta dva dokumenta oziroma prostorska akta bosta nadomestila sedanji državni prostorski plan iz leta 1986, ki že zdavnaj ni več prilagojen razvojnim zahtevam Slovenije. Ob nacionalnem programu boja zoper kriminaliteto, ki ga bo vlada predložila v obravnavo državnemu zboru v prihodnjem letu, ter že sprejetem nacionalnem programu varnosti cestnega prometa izpostavljam naslednje prioritete: učinkovito preprečevanje in preiskovanje vseh oblik organizirane kriminalitete s poudarkom na boju zoper trgovino z drogami in prepovedanimi substancami ter trgovino z ljudmi, preprečevanje in učinkovito zoperstavljanje vsem oblikam nasilja, predvsem nasilju v družini in nasilju nad otroki, preiskovanje novih oblik gospodarskega kriminala v povezavi s trgom kapitala in mednarodnimi finančnimi transakcijami, zagotavljanje večje varnosti v cestnem prometu in zmanjšanje števila žrtev v prometnih nesrečah za 50% do leta 2005 v primerjavi z letom 1995. Vlada bo nadaljevala s procesom poenostavljanja organiziranosti državnih organov. Pri tem bo izhajala tudi iz evropskih izkušenj, saj mora biti slovenska država organizirana tako, da bo kakovosten in učinkovit sogovornik ustreznim evropskim institucijam. Nadaljeval se bo proces deregulacije ravnanj do državljank in državljanov ter pravnih subjektov, da bi odpravili pretirano normiranost njihovega obnašanja oziroma ravnanja. Preverili bomo vse predpise, in sicer z vidika smotrnosti, nujnosti, potrebnosti in racionalnosti posameznih postopkov v različnih fazah izvajanja in pridobivanja upravnih storitev. Slovenija je majhna država in naš vpliv v Evropi bo odvisen predvsem od naše kreativnosti in sposobnosti doseganja notranjega soglasja o ciljih in prioritetah. Vključvanje vseh generacij v proces oblikovanja družbenih odločitev je za to ključnega pomena. Med mladimi je treba krepiti vrednote sodobne demokratične družbe, kot so svoboda, enakopravne možnosti, odgovornosti, podjetniški duh, etika individualnega prizadevanja, strpnost in solidarnost. Povečati je treba njihovo participacijo v družbi ter spodbujati osebno avtonomijo in socialno integracijo, še zlasti z zviševanjem izobrazbe in ustvarjanjem priložnosti za zaposlitev ter lažjim dostopom do stanovanj. Mladim želimo zagotovitimladost kot obdobje produktivnega življenja, iskanja in eksperimentiranja. Skozi mladinsko politiko bomo zagotovili možnosti in pravico izbire, iskanja in izražanja ter udejanjanja lastnih zamisli, stališč in pogledov. Spoštovani! Pred nami je obdobje novih priložnosti in preizkušenj. Prepričan sem, da bomo preizkušnje prestali in priložnosti izkoristili. Upam, da bomo pri tem opravili vsak svoj del naloge in dobili vsak svoj del priložnosti. Želim si, da bi tako koalicijske kot opozicijske stranke še naprej odgovorno ravnale, tako kot so ravnale v preteklih letih. Tudi nova vlada bo pri tem zavzeto prevzela nase svoj del odgovornosti. Za Slovenijo se z vstopom v največje mednarodne integracije tako rekoč začenja drugi polčas. Menim, da lahko dvignjenih glav vstopimo vanj. Hvala lepa."
6,ParlaMint-SI_2004-12-03-SDZ4-Izredna-04.u26,OTHER,0.8837890625,2004-12-03,0.12105466425418854,"Gospod predsednik državnega zbora! Gospod predsednik vlade, kandidati za ministrico in ministre, kolegice in kolegi! Slovenija je na prelomnici. Potem ko je uspešno vstopila v Nato in EU ter s tem izpolnila dva glavna cilja nove samostojne slovenske države, mora sedaj zbrati znanje in pogum za nov razvojni zagon, za strmo in zahtevno pot v krog najrazvitejših držav EU. Naš cilj je boljše življenje ljudi v Sloveniji, zato je temeljni razvojni cilj Slovenije v naslednjih letih doseči povprečno raven gospodarske razvitosti in najrazvitejših držav članic EU. Tako bomo lahko ohranili in izboljšali doseženo raven socialne varnosti, pospešili razvoj vseh regij ter ohranili okolje. Nasledek bo večja kakovost življenja in celovit človeški razvoj. Te cilje bomo dosegli s spodbujanjem večje konkurenčnosti in prilagodljivosti ter inovativnosti in ohranjanjem solidarnosti celotne družbe. Za Združeno listo socialnih demokratov je bistveno, da se nov razvojni zagon doseže s soglasjem socialnih partnerjev ob upoštevanju evropskega socialnega modela, ki pomeni dinamično ravnovesje med ekonomsko, zaposlitveno in socialno politiko. Združena lista socialnih demokratov poudarja, da je dolgoročno mogoče zasnovati uspešen gospodarski razvoj le, če prevelike socialne razlike ne bodo ogrozile družbenega ravnovesja in zmanjševale zaupanja ljudi v demokratične institucije. Naš cilj je ustvariti družbo priložnosti za vse in najkasneje do konca leta 2010 doseči družbo polne zaposlenosti in močne, v svet odprte kulturne istovetnosti Slovenije. To so temeljni cilji, za katere se s svojo socialdemokratsko politiko zavzema Združena lista socialnih demokratov. Skozi te cilje tudi ocenjujemo program vlade in bomo ocenjevali kasnejše njeno konkretno ukrepanje. Spoštovani gospod predsednik vlade, kandidatka in kandidati za ministre! V pripravah na odločanje o imenovanju ministrov smo ocenjevali dosedanje delo strank vladne koalicije, njihove predvolilne programe in nastope, govor predsednika vlade Janeza Janše na seji 9. novembra letos, kadrovske kriterije za predlaganje ministrov, koalicijsko pogodbo, življenjepise in dosedanje delo predlaganih kandidatov za ministre, kolikor je bilo poznano in dostopno javnosti, ter predvsem tudi njihove predstavitve v matičnih delovnih telesih. Naj pri tem poudarim, da so bile predstavitve v mnogih delovnih telesih organizirane tako, da je primanjkovalo časa za konkretno obravnavo in da konkretna obravnava mnogokrat ni bila zaželena. Bolj je bil želen formalen pristop. Tudi večina današnjih poročil delovnih teles, menim, da ni korektna. Pripoveduje samo o tem, kaj so povedali ministri, ne pa tudi, kakšni so bili odzivi poslank in poslancev opozicije, ki ji odgovori niso bili dosledni. Takšne prakse doslej nismo poznali. Zaradi vsega navedenega je skupna ocena gradiv in razgovorov, da ne omogoča pozitivnega mnenja na pripravljen koalicijski sporazum in vsebinske cilje vlade, tako v vsebinskem kot kadrovskem pogledu. Soglašamo, da je predsednikova gesta, da od kandidatov za ministre zahteva podpis etičnega kodeksa, nekaj novega in za javnost brez dvoma dopadljivega. Čeprav zaveze v glavnem sledijo ustavnim in zakonskim obveznostim in ne prinašajo veliko novega; tudi to je treba vedeti. Ker pa so zbrane na enem mestu, pa bodo javnosti in opoziciji omogočale sprotno preverjanje in ocenjevanje, in prav zato je posebej zaskrbljujoče, da so določila etičnega kodeksa z ravnanji predsednika vlade, kandidatov za ministre ter tudi njihovih strank v mnogočem že kršena. Predsednik sam, recimo, ni spoštoval kadrovskih kriterijev, ki si jih je postavil; nihče ga ni silil, da morajo biti takšni, kot so bili. Med predlaganimi kandidati so bili in so še takšni, glede katerih je upravičen dvom, ali so pri svojem dosedanjem delu res spoštovali vsa določila kodeksa, predvsem pa spoštovali poštenje in pravičnost, zavračali zaradi funkcije ponujene privilegije, odkrito, jasno, nedvoumno pojasnjevali svoja stališča. Ker jih je predsednik vlade kljub temu predlagal za ministre, je prav dvomiti v iskrenost uresničevanja etičnega kodeksa v celoti. Mi bomo poskrbeli, da bomo to spremljali. Koalicijska pogodba je obsežna. V njej so tudi posamični sprejemljivi cilji, vendar je glede celote mogoče reči naslednje. Glede mnogih ciljev ostaja na ravni splošnosti, saj obljublja le preučitve, prizadevanja, zavzemanja, ne pove pa konkretneje, kako bodo ti cilji uresničeni. Hkrati vključuje pomembne nove materialne obveznosti za proračun in širšo javno porabo, ki pa niso kvantificirane in so v določenem smislu tudi protislovne z drugimi določili, ki predvidevajo zmanjšane prihodke proračuna in hkrati zmanjševanje deleža splošne porabe v bruto družbenem proizvodu. Glede materialnih ciljev in možnosti je torej koalicijska pogodba nekonsistentna, zato ni mogoče vedeti, katerim od spiska nalog, ki vse ne morejo biti uresničene, bo koalicija zares dajala prednost. In končno, da je glede vseh nalog in ciljev materialno omejena z izpolnjevanjem kriterijev za vstop v evropsko monetarno unijo, in z zagotavljanjem razmer za uspešno in učinkovito izkoriščanje evropskih sredstev, kar je razumljivo in pozitivno. Toda če k temu dodamo še prioritetne obveznosti za uspešno predsedovanje EU in mnoge druge obveznosti, potem gotovo lahko rečemo, da vse napovedi v koalicijski pogodbi ne morejo biti uresničene, in da so v mnogočem prazne obljube. Prioritet pa ne poznamo. Množica neusklajenih, materialno nevrednotenih, in mnogokrat protislovnih ciljev in nalog ne dopušča, da bi lahko cilje koalicije realno in odgovorno ocenjevali. Ravno obratno. Toliko je odprtega in nejasnega, da bo lahko koalicija oceno svojega dela in izpolnjevanja koalicijske pogodbe vedno prilagajala nekim interesom in govorila, da je uresničila nekaj, drugo pa ne bo uresničeno. Te ocene ne spreminja niti današnji uvod gospoda predsednika. Njegova značilnost so namreč opozorila, ki naj bi še dodatno relativizirala jasnost koalicijskih ciljev in programa, pa tudi prioritete so, kolikor je bilo mogoče slediti, postavljene nekoliko drugače, kot so v sami koalicijski pogodbi. Ocene o nekonkretnosti in protislovnosti ciljev in nalog koalicije so torej tudi po tem uvodu utemeljene. Toda v koalicijski pogodbi so, na žalost, kar zadeva Združeno listo socialnih demokratov, tudi naloge in opredelitve, ki so za nas vprašljive. Naj navedem nekatere. Med temeljnimi ukrepi za uresničevanje uspešne razvojne strategije so predvsem liberalizacija trga in prodaja lastniških deležev v nekaterih družbah, bankah in podjetjih. Torej, na račun zmanjševanja pravne in ekonomske varnosti zaposlenih in s prodajo lastniških deležev države, ne pa z vlaganji v razvoj, znanje in tehnologijo, naj bi prvenstveno pospeševali razvoj. Predvidene so spremembe davčne zakonodaje, ki so brez jasnega koncepta in ciljev. Uveljavitev zakona o dohodnini, ki prinaša manjšo obdavčitev ljudi z manjšimi dohodki, je za koalicijo še vedno vprašljiva. Napovedana je med drugim tudi posebna linearna in enkratna obdavčitev dohodkov od kapitala, dividend, obresti, kapitalskih dobičkov, najemnin od nepremičnin in podobno, nikjer pa ni določb o obdavčenju premoženja. Skratka, kdor ima veliko, bo plačal manj, plače pa bodo ostale progresivno obdavčene. Napoveduje se sistem doplačil za nekatere zdravstvene storitve. V obračun prispevkov zavezancev bodo vključene vse vrste dohodkov. Pospešen bo razvoj zasebnega šolstva na vseh stopnjah, med izbirne predmete se uvrščajo tudi zunajšolske dejavnosti, izobraževalne, športne in tudi vzgojne, koalicijska pogodba pa pri tem ne izključuje verouka v župniščih, sicer pa bo šola sploh postala bolj vzgojna in ideološka. Predvideno je ustanavljanje novih občin in oblikovanje razvojnih regij, ustanavljanje pokrajin ni politika te vlade. Raje mnogo občin, ki jih bo še naprej mogoče obvladovati in financirati po strankarskih interesih, saj je predvidena le ocena sistema financiranja, kar za enkrat še ne vemo kaj pomeni. Stanovanjski program nima nobenih kvantifikacij, zelo majhen je poudarek reševanju najemnih stanovanj, krivice najemnikov v denacionaliziranih stanovanjih in poslovnih prostorih niso niti omenjene, prav tako ne ogromne obveznosti slovenske odškodninske družbe in javnih financ na račun bodoče ali pa že opravljene denacionalizacije. Plačni sistem v javni upravi bo preverjen. To lahko tudi pomeni, da bodo zaradi interesov nekaterih elitnih skupin v okviru javnega sektorja zavržena vsa dosedanja prizadevanja in da bomo v plačnem sistemu začeli govoriti na novo. Predvideno je povečanje kmečkih, državljanskih in vdovskih pokojnin ter le minimalni in nejasni popravki v sistemu usklajevanja pokojnin šele po enem letu. Ureditev pravic do pokojnin slovenskim državljanom, ki imajo pokojninsko dobo v drugih republikah, kar je predsednik vlade obljubljal urediti še v svojem nastopnem govoru, pa niso več omenjeni. Predvideva so nov zakon o RTV, ki bo zagotavljal objektivno in nepristransko obveščanje. Tega doslej ni bilo in ga je treba urediti po vzoru in razmišljanjih koalicije. Še mnogo je določb, ki porajajo resne dvome, še mnogo je določb, ki tudi ne dajejo zagotovila, da se bodo uresničevale samo stvari, ki so v interesu večine državljank in državljanov. In končno, slovenska desnica ima zadnje čase izdatno slabo vest, ker v Združeni listi socialnih demokratov poudarjamo uveljavljanje človekovih pravic, pravic vseh manjšin in enake možnosti moških in žensk. Očitajo nam, da prav mi tega ne bi smeli in da naša prizadevanja niso iskrena. Toda uresničevanje človekovih pravic in pravic vseh vrst manjšin je ena od ločnic med desno in levo usmerjenimi političnimi strankami v Evropi. Zaradi teh vprašanj je svojo sestavo morala spreminjati tudi evropska komisija. V Sloveniji pa so se dosedanje koalicijske stranke, žal, ne samo one, do človekovih pravic obnašale tako nepozorno, mnogokrat zaničevalno in celo sovražno, da je razumljiva taka naša pozornost kot tudi njihova slaba vest. In tako neodgovorna politika do človekovih pravic in pravic vseh vrst manjšin se kaže tudi v koalicijski pogodbi. Na navedem zakaj. Pojem človekove pravice je na 75-ih straneh koalicijske pogodbe omenjen samo šestkrat, petkrat v zvezi z mednarodnimi odnosi in le enkrat, da je tudi zdravje človekova pravica. Enake možnosti žensk in moških pa v koalicijski pogodbi niso omenjene niti enkrat. Italijanski in madžarski narodni skupnosti je posvečeno 11. poglavje z obljubo podpisa posebnega sporazuma in sprejema posebne resolucije. To je prav in dobro, vsebine še ne poznamo. Pravicam romske skupnosti in nalogam občin, v katerih te pretežno živijo, ni posvečena niti ena beseda. Povečana pa bo policijska zaščita na teh področjih. Predsednik vlade je v svojem nastopnem govoru opozoril, da pri nas žive tudi druge narodne skupnosti, imenoval jih je neavtohtone. Obljubil jim je vsaj možnost negovanja lastne kulturne tradicije, čeprav to še zdaleč ne more biti dovolj, v koalicijski pogodbi o tem vprašanju ni več nobene besede. Čeprav je vladni zakon o istospolnih partnerskih skupnostih pred drugo obravnavo, če ga bo vlada priznala in posvojila v 30-ih dneh, vendar v koalicijski pogodbi o tem ni nič. V prejšnjem mandatu smo dopolnili 43. člen ustave in zapisali, da bomo z zakonom določili ukrepe za oblikovanje enakih možnosti moških in žensk pri kandidiranju na volitvah v državne organe in organe lokalnih skupnosti. Ta naloga, čeprav ustavna in jasna, v koalicijski pogodbi ni predvidena. In končno, poprava krivic izbrisanim je odpravljena z najavo ustavnega zakona. Kdor ga pozna, ve, da ni namenjen reševanju pravic izbrisanim, temveč ignoriranju odločitev ustavnega sodišča. Človekovim pravicam torej res ni posvečena nikakršna pozornost in potem začudenje, da jim pozornost posvečamo mi. Naj zaključim. Ni dvoma, da tudi predsednik vlade že pri sestavi ministrske ekipe ni upošteval kriterijev, ki jih je sam postavil. Ali res lahko verjamemo, da vsi predlagani ministri dobro poznajo svoj resor in imajo strokovne reference? Ali imajo vizijo in smo jo slišali? Ali imajo integriteto, ali lahko preverjamo njihove voditeljske lastnosti in sposobnosti, če doslej niso opravljali nalog, na katerih bi jih lahko dokazali, nekateri pa so bili tudi manj uspešni? Vsi ti kriteriji pri večini kandidatov niso bili upoštevani. Če smo bili ob predlaganju kandidatov še v dvomih o njihovi primernosti, smo po opravljenih predstavitvah glede mnogih zaskrbljeni. Le zelo redki poznajo svoj resor, imajo lastno vizijo, strokovne kompetence in voditeljske sposobnosti. Večina od teh takšnih lastnosti nima. Poskušali so jih prikriti ali z dolgoveznim splošnim govorjenjem ali pa z branjem koalicijske pogodbe. Žal, gospod predsednik, predlagani program in predlagana ekipa so pod vašimi načelnimi obljubami in tudi pod našimi pričakovanji. Sprejem odstopa od kandidature ene kandidatke, ki je tudi predlagana, po našem mnenju ne bi smela biti, te slike ne more spremeniti. Zaradi vsega navedenega je poslanska skupina Združene liste socialnih demokratov po skrbni presoji koalicijske pogodbe in opravljenih predstavitvah prepričana, da bi bilo tako ekipo ministrov neodgovorno podpreti. Zato bomo poslanke in poslanci Združene liste socialnih demokratov glasovali proti predlogu za imenovanje ministrov. Izražamo pa pripravljenost, da v skladu s svojo politiko in uskladitvami sodelujemo pri določanju in izvajanju rešitev, ki so nacionalnega pomena in glede katerih bo koalicija pripravljena iskati soglasje tudi preko okvirov vladnih strank. Vsaka stran, vlada in opozicija, mora sedaj odgovorno za Slovenijo opraviti svoje naloge. Hvala lepa."
6,ParlaMint-SI_2006-05-29-SDZ4-Izredna-18.u20,OTHER,0.8681640625,2006-05-29,0.12383726984262466,"Spoštovani gospod predsednik. Cenjeni predstavniki vlade, državljanke in državljani, predstavniki civilne družbe, poslanske kolegice in kolegi. Ena od ključnih prednosti in značilnosti Slovenije je njena odločna geografska lega, ki jo dopolnjujeta krajinska raznolikost in predvsem biotska raznovrstnost. Še več, Slovenija se ponaša z eno najvišjih stopenj biotske raznovrstnosti na svetu, medtem ko se Evropska unija pa tudi svetovna skupnost na sploh vse bolj zavzeto prizadevata za ohranitev številnih ogroženih živalskih in rastlinskih vrst, se nam kot velik izziv v razmislek ponuja vprašanje o povečevanju raznovrstnosti energetske oskrbe in o velikih posegih v občutljiv severnojadranski prostor. Koncept trajnostnega družbenega razvoja si je v zadnjih 20-ih letih pridobil in utrdil sloves najprimernejšega odziva na potrebo o ohranitvi in premišljenem opravljanju naravnih virov, tako denimo konvencija biotske raznovrstnosti od držav pogodbenic zahteva, da vse svoje programe in načrt vključijo v načelo trajnostnega ravnanja z biotsko raznovrstnostjo. Morje, tako rekoč pradom vseh nas, izvor prvega življenja na zemlji, je pomembno še zlasti, če ga je malo in je že prizadeto zaradi preteklosti, slabo in netrajnostno načrtovanih industrijskih dejavnosti in drugih človeških posegov. Slovensko morje, ki je del posebej občutljivega severnojadranskega bazena, je eden temeljnih nacionalnih interesov in postati mora eno naših skupnih in usklajenih prizadevanj za trajnostni razvoj celotne regije. Morje je predvsem sestavni del narave in preprosto naša moralna dolžnost je, da se do njega vedemo precej spoštljivo in preudarno, svojim zanamcem pa dolgujemo skrbno in odgovorno ravnanje z njim. Zato in predvsem iz bojazni, da slovenska vlada v zvezi z načrtovanima terminaloma za utekočinjeni zemeljski plin v Tržaškem zalivu in njegovem obalnem območju ne bo pravočasno zaščitila interesov Slovenije, njenega okolja in njenih prebivalcev, smo se v poslanskem klubu LDS odločili za sklic izredne seje državnega zbora. Dosedanji ukrepi vlade, predvsem pa njeno prepočasno odzivanje na kapljanje različnih informacij in številnih virov, nas doslej žal niso prepričali. Zdi se, da je najšibkejši člen v verigi odgovornih vladnih organov zunanje ministrstvo, kjer očitno še vedno menijo, da ni nič zamujenega. MZZ še vedno trdi, da se postopki, v katere se ima Slovenija pravico in možnost vključiti v skladu z mednarodnimi konvencijami pa tudi skupnim okoljskim pravnim redom Evropske unije, še niso začeli. Medtem pa je na italijanski strani zaradi kritik in pozivov potencialno prizadetih lokalnih skupnosti prišlo do podaljšanja časovnih rokov, ki sicer že nekaj časa tečejo in so namenjeni zbiranju pripomb o predlaganih načrtih izgradnje dveh terminalov, enega na morju, v Tržaškem zalivu in enega na kopnem, v Žavlju v bližini Milj. Da so bila naša dosedanja bojazen, predvsem pa opozorila in pozivi, ki smo jih v poslanskem klubu LDS vlagali vladi, namenjali vse od trenutka, ko so mediji o načrtovanih terminalnih prvič poročali, upravičena, pričajo dosedanje medle in neprepričljive poteze vlade. Tako je denimo zunanje ministrstvo prvo uradno verbalno noto poslalo v Rim šele pred nekaj dnevi, natančneje 22. maja, torej po tem, ko smo skupaj s Socialnimi demokrati vložili zahtevo za sklic izredne seje državnega zbora. Naj spomnimo, da so prve izjave zunanjega ministra pa tudi predsednika vlade skušali predvsem pomiriti slovensko javnost v slogu utegne se celo zgoditi, da terminal ne bo zgrajen, ali pa kot je trdil predsednik vlade, gospod Janez Janša, da vlada v zadnjem času v Italiji ni imela ustreznih sogovornikov ter da so bile tam parlamentarne volitve. Medtem so postopki na italijanski strani tekli in slovenska vlada ni dovolj odločno protestirala niti v trenutku, ko se je izkazalo, da ne razpolaga niti z vso zahtevano in celovito dokumentacijo o obeh terminalih. Še več, predsednik vlade je že v začetku maja zatrdil, da smo dobili vse relevantne podatke in informacije, kar se je izkazalo za neresnično. Italija nam namreč vse do danes ni posredovala uradne celovite dokumentacije o obeh načrtovanih posegih, za katere bi se moralo od vsega začetka predvidevati, da imata lahko čezmejne vplive na okolje. Vlada se je po našem mnenju prepozno in nejasno odzvala na očitne poskuse Italije, Slovenijo čim dlje časa pustiti le v delni obveščenosti in tako ovirati njeno aktivno in enakovredno vključitev v postopke presoje čezmejnih vplivov na okolje. Tako je denimo slovenski veleposlanik v Italiji več kot mesec po tem, ko so bila MZZ zaznana prva dejstva o terminalih, obiskal italijansko ministrstvo za proizvodnjo dejavnosti in se prvič uradno pozanimal o načrtovanih posegih v naši neposredni soseščini. Kako je to mogoče? Takšna neodzivnost je nerazumljiva. Kako je tudi mogoče, da se o vsej zadevi doslej zunanji minister sploh še ni sestal z italijanskim zunanjim ministrom, ampak pristaja na pogovore na regionalni ravni. To ni regionalni problem, temveč gre za pomembno zadevo med dvema suverenima državama, ki sta mimogrede tudi enakopravni članici EU, s tem pa sta zavezani tudi k spoštovanju skupnega okoljskega pravnega reda. Če pa je italijanska okoljska zakonodaja morda neusklajena z direktivami na področju presoje čezmejnih vplivov na okolje, bi moralo zunanje ministrstvo in njegove ustrezne službe na to na podlagi jasnih in predpisanih postopkov opozoriti evropsko komisijo in njene pristojne ustanove. Vlada je z dosedanjimi neodločnimi ukrepi, ki nimajo ničesar opraviti z dobrimi medsosedskimi odnosi, o katerih tako rad govori naš zunanji minister, zmanjšala možnosti Slovenije za uspeh, ki letos celo predseduje barcelonski konvenciji o varstvu morja in obalnih območij Sredozemlja. Dosedanje poteze vlade v ničemer ne prispevajo k prizadevanjem za krepitev večstranskega sodelovanja držav severnega Jadrana, za pomoč na področju trajnostnega razvoja obalnih območij, varstvo morja, ohranjanje biotske raznovrstnosti, preprečevanje nesreč na morju in izboljšanje varnosti pomorskega prometa ter ohranjanje kakovosti bivanja v regiji nasploh. Pri morskem in kopenskem terminalu za utekočinjen zemeljski plin ne gre za preproste in nenevarne objekte, kot so stavbe ali ceste, temveč za objekte velikega obsega, ki lahko povzročijo znatne čezmejne vplive. Za morskega, sedaj vemo tudi to, da bo, če bi ga izgradili, postal največji tovrstni terminal na svetu. Slovenski strokovnjaki za italijansko študijo, ki jo je Italija poslala v Slovenijo, ugotavljajo, da so nekateri podatki, na katerih temeljijo ocene tveganja in nevarnosti, zastareli, tudi napačnim, tretji pa iz študije celo neutemeljeno izpuščeni. Kako naj torej vemo, za kakšne čezmejne vplive sploh gre? Kako naj verjamemo takšnim napovedim, če pa italijanska študija navaja, da naj kopenski terminal v Žavljah sploh ne bi imel nevarnih vplivov? Pri vsem tem gre tudi za kredibilnost vpletenih akterjev in pravico javnosti do obveščanja. V poslanskem klubu LDS nismo nikoli trdili, da bi terminala ne smela biti izgrajena, saj multidisciplinarne in neodvisne študije o čezmejnih vplivih na okolje še niso pripravljene. Prav tako Italiji ne odrekamo povsem legitimne pravice, da razvija svojo nacionalno energetsko oskrbo na omrežje. Verjamemo tudi, da je smiselno priporočilo mednarodne agencije za energijo, da naj EU poveča raznolikost energetskih virov in zmanjša svojo odvisnost od posameznih izvoznic energentov. Pa vendar primer obeh terminalov je v resnici več kot le vprašanje posegov v prostor. Je izziv, da dosežemo široko nadnacionalno soglasje o prednostnih področjih razvoja v severnojadranski regiji. Je priložnost, da si vsi skupaj odgovorimo na nekatera temeljna razvojna vprašanja, ki v tem trenutku zaznamujejo življenje prihodnjih rodov. Ali želimo ohraniti okolje in naravne vire? Ali želimo razvijati trajnost gospodarske dejavnosti? Ali vidimo v turizmu pot do bolj trajnostnih oblik razvoja? Bomo dovolili, da si ozki interesi kapitala podredijo javni interes? Bomo dopustili, da vladino neodločno zastopanje interesov Slovenije naravnega okolja in načrt trajnosti prepustimo interesu multinacionalk, ki po svojem bistvu sledijo le ekonomskim interesom. Vse to moramo skupaj odgovoriti, zato spoštovani predsednik, predstavniki vlade, cenjene državljanke in državljani, izkoristimo današnjo priložnost in opravimo vsebinsko in temeljito razpravo. To preprosto dolgujemo morju, ljudem ob njem, predvsem pa prihodnjim rodovom, da bodo lahko tako, kot smo mi, uživali v darovih in lepotah našega Jadrana. Hvala lepa za pozornost."
6,ParlaMint-SI_2010-06-17-SDZ5-Redna-18.u44,OTHER,-0.98681640625,2010-06-17,0.1580958515405655,"Hvala lepa, gospod podpredsednik. Kolegice in kolegi! V Poslanski skupini Slovenske ljudske stranke menimo, da je ta zakon za ta čas neprimeren. Za čas vsesplošne gospodarske krize, ko imamo v Sloveniji 100.000 brezposelnih, neskončno mnogo težav z zagonom slovenskega gospodarstva in podjetništva, s plačilno nedisciplino, z nelikvidnostjo, nedostopnostjo do denarnih sredstev, ki bi jih nujno morali usmeriti in nameniti v razvoj in v našo prihodnost, ta ukrep ne more biti prioriteta. Zlahka vam natrosimo ducat namenov, za katere bi bilo pametneje nameniti 4,5 milijona evrov letno, kot pa za nakup skorajda v naprej točno določenih znamk in tipov avtomobilov. Ne moremo se znebiti občutka, da gre za popolnoma lobističen zakon, če vemo, da zahtevane pogoje na slovenskem trgu izpolnjuje le peščica znamk avtomobilov. Tak zakon torej zagotovo ni primeren in sprejemljiv za sedanji čas, kot sem dejal, čas finančne in gospodarske krize, saj je usmerjen v takšno povečanje porabe in v tisto potrošništvo, ki ne daje dodane vrednosti v gospodarstvu in ne daje gospodarske rasti. Za doseganje ciljev, kot so čisto okolje, zdravje, kakovost zraka in doseganje dopustnih mejnih vrednosti onesnaževanja v skladu z direktivami Evropske unije ter varnost v prometu, so potrebni celoviti ukrepi in tak zakon ne bo rešil vsega tega. Zagotovo ne. Poleg tega se nam zdi nesprejemljivo, da na primer ni bilo podpore pri predlogu Slovenske ljudske stranke za subvencioniranje oziroma olajšave za investicije v gospodarstvo, ki bi zagotovo bila veliko boljši ukrep, ki bi dala veliko večjo dodano vrednost v gospodarstvo in predvsem dvignila gospodarsko rast, kar je treba storiti. V socialni zakonodaji predlaga sedanja vlada kršenje pravic in ukinitev državne pokojnine. Istočasno pa se predlaga zakon za spodbujanje nakupa avtomobilov iz sredstev proračuna v višini 4,5 milijona evrov. Naj spomnimo, da smo poslanci Slovenske ljudske stranke pred kratkim predlagali dva predloga zakona, s katerima bi kmetom z najnižjimi pokojninami dali varstveni dodatek in letni dodatek, pa se je zadeva zavrnila. Šlo je le za znesek varstvenega dodatka 95,62 evrov na osebo mesečno. Na letni ravni bi to pomenilo v letu 2010 približno 2,6 milijona evrov povečanja obveznosti države do pokojninske blagajne. V naslednjih letih bi bilo teh sredstev manj zaradi naravnega zakona, da temu tako rečem. Za letni dodatek pa bi bilo treba iz pokojninske blagajne za najnižje kmečke pokojnine v letu 2010 nameniti nekaj malo več kot 900.000 evrov na letni ravni. Ti zakoni so bili gladko zavrnjeni. Pa gre za tiste Slovenke in Slovence, ki imajo kmečko pokojnino 100, 200, morda 300 evrov. Sredstva bi boljl koristno naložili, zagotovo, če bi podprli ta dva naša predloga zakona. Namen tega zakona, ki je pred nami, je po besedah predlagatelja spodbuditi umik iz prometa najbolj okolju neprijaznih osebnih vozil in njihovo nadomestitev z okolju najbolj prijaznimi. Najbrž je ta ambicija pomembna. Najbolj korektno bi seveda bilo, da bi imeli državljani takšne plače, s katerimi bi si lahko privoščili nov avto, najbolj ekološki, varčen avtomobil za svojo osebno uporabo. Tako takega zakona za ta čas krize v Poslanski skupini Slovenske ljudske stranke ne moremo podpreti. Predvidena sredstva, 4 ,5 milijona evrov, ki ne nazadnje niso tako majhna sredstva, pa raje namenimo z rebalansom proračuna za razvoj gospodarstva ali za ukrepe stanovanjske politike, za mlade družine ali za socialno varnost kmetov, morda za odpravo škode po neurjih ali pa še in še bi lahko našteval. Hvala lepa."
6,ParlaMint-SI_2015-10-20-SDZ7-Redna-12.u24,OTHER,-0.9873046875,2015-10-20,0.12594537436962128,"Hvala za besedo. Časa imam kar nekaj. Kot sem že prej zaključil; seveda smo mi vsi potrošniki oziroma v tej državi, družbi boste težko našli nekaj ljudi, ki živijo robinzonsko, da so izključeni iz potrošniške verige, če se tako izrazim. Skratka, od nekega otroka, ki je star dve leti in mu daste evro pa pol, dva, da si gre kupit sladoled, do kakšne omice iz Maribora ali bice s Koroška ali pa bake iz Bele krajine, ki s težavo plača položnico za elektriko, kaj šele da bi razumela vso tisto – jaz temu pravimi poezijo v prozi –, kako je sestavljen račun. Izhodiščno stališče Združene levice je bilo, da bi za potrošnike tovrstna izvensodna oblika reševanja sporov morala biti brezplačna, kot jo ureja že prej omenjeni Energetski zakon v noveliranju. Ta naš dober namen je bil seveda povožen na seji matičnih delovnih teles, podobo se je zgodilo tudi s predlogom Zveze potrošnikov Slovenije, ki je predlagala, da bi ta pristojbina znašala 5 evrov. Evropska direktiva govori o tem, da je ta pristojbina lahko 30 evrov ali manj, ljudje z resornega ministrstva so nekako na seji, ko smo razpravljali o krovnem zakonu, rekli, lahko bi bilo 30 evrov in smo se odločili za 20 in so skoraj pričakovali, da bi jim ploskali zaradi tega, ampak 20 evrov je – veste, kakšne so pokojnine v Sloveniji, veste, kakšna je dinamika plač, pogovarjali smo se o minimalni plači pred kratkim in še se bomo – za nekoga očitno preveč. Zato v Združeni levici še enkrat vlagamo amandma k 11. členu zakona, ki pravi, da se v tretjem odstavku število 20 nadomesti s 5. Skratka, predlagamo amandma, ki ga je predlagala Zveza potrošnikov Slovenije, saj tako stanje, ki je, bi od arbitraže odvračalo zlasti, kot sem že rekel, potrošnike z nižjimi dohodki in bi podpiralo slabe prakse v celi vrsti dejavnosti – o tem pa več o amandmaju k s 16. členu. Upam, da bo prevladal razum in socialni čut ter da boste ta naš amandma, s katerim tako jaz osebno kot Združena levica nismo zadovoljni, ker kot sem že prej rekel, naš izhodiščni predlog je bil, da je to za potrošnike brezplačno, ker na tak način tudi prisilimo drugo stran, da se vede fer. Vem, da je lahko tukaj nek ugovor, da obstaja cela vrsta manjših dejavnosti, ki bi si to težko privoščili tovrstne dejavnosti – govorim predvsem o obrtniških, storitvenih, ki bi se lahko organizirale in privoščile skozi panožne ali, če hočete, obrtniške in podobne zveze. Skratka, da ne bom predolg. Zdi se mi, da sem dovolj plastično v imenu Združene levice razložil, zakaj amandmiramo. Ljudje iz Zveze potrošnikov Slovenije in tudi določenih regionalnih potrošniških organizacij zvez so na sejah odbora zelo nadzorno povedali isto, kar sedaj tukaj govorim, in upam, da bo tukaj, čeprav je dokaj oblačen dan, posijala malo luč razuma."
6,ParlaMint-SI_2021-03-22-SDZ8-Izredna-67.u292,OTHER,-1.0,2021-03-22,0.06511899828910828,"Hvala lepa. Najprej, gospod minister, ni res, da so bila vsa sredstva lani izplačana. Izplačanih oziroma počrpanih je bilo 85 % sredstev, približno 729 tisoč pa jih niste izplačali; pa ne zaradi tega, ker bi bilo projektov premalo, kot pravite, ampak zaradi tega, ker se je zapletalo z uvrščanjem filmskih projektov v nacionalne razvojne programe. Drugič, da blokirate in sabotirate film, to ni samo moja sodba. To je sodba dobršnega dela od približno tisoč 400 filmskih izvajalcev, ki delajo in živijo v Slovenij ter ki so lani od maja do konca leta čakali na vaš pristanek, na pristanek vlade, da so jim sploh izplačali tekoče obveznosti do njihovih projektov. Ljudje so dobesedno jemali kredite, da so približno preživeli leto. Zadnji dan leta 2020 je bilo s PKP7 urejeno to, da so se neke obveznosti do njih poravnale. In letos, kot sem vam povedal, imajo probleme s tem, da jim propadajo mednarodne obveznosti do Evropske komisije, kjer so nekateri projekti dobili financiranje, do koproducentov, s katerimi so dogovorjeni. Zakaj? Ker konec prvega četrtletja, kot opozarja Društvo slovenskih režiserjev, razpis za film še ni bil izdan, niti en razpis za film. Vse, kar ste vi omogočili, da se financira, so transferni stroški, se pravi nek del tistih projektov, ki so od lani; in nič novega. Ponavljam vprašanje, ker mi nanj niste odgovorili: Kaj je razlog, kaj je vsebina, da ste vi zadržali financiranje slovenskega filma, zakaj ste Slovenskemu filmskemu skladu dodelili samo polovico predlaganega proračuna? Zakaj svet Slovenskega filmskega centra še ni bil imenovan? Kolikor jaz vem, je bil že okoli 8. februarja nekako potrjen na ministrstvu, zdaj se pa zatika na Vladi, kjer ne pride niti na dnevni red. Kaj je razlog temu?"
7,ParlaMint-SI_2015-05-20-SDZ7-Redna-08.u87,SDS,0.74169921875,2015-05-20,0.08722907304763794,"Hvala za besedo. Spoštovani kolegice, kolegi, gospa ministrica! Naj povem, da sam podpiram to, da smo se odločili, da opravimo o tem predlogu zakona splošno razpravo. Veliko razpravljavcev je povedalo, da se pogovarjamo o občutljivih stvareh, ki po mojem mnenju potrebujejo konsenz družbe, soglasje stroke in civilne družbe. Veliko razpravljavcev je govorilo in opozarjalo tudi na problematiko trgovine s človeškimi organi. Sam menim, da je naša zakonodaja ter Evropska unija na tem področju naredila veliko premalo. Sicer je v zadnjem obdobju moč zaslediti neka prizadevanja, tako na ravni Evropske unije kot tudi države, da se bolj organizira v boju proti trgovini s človeškimi organi, ampak mislim, da bo za to treba spremeniti tudi stanje v družbi. Kar se tiče samega predloga zakona, bi povedal, da nas niso vsi napredki medicine do danes pripeljali do točke, ko bi lahko z vsemi razpoložljivimi zdravili in tehnologijo pomagali vsakemu bolniku. Je pa v zadnjih petdesetih letih presajanje organov postalo ustaljena praksa po celem svetu in uporaba človeških organov za presajanje se je v zadnjih dveh desetletjih povečala. Zdravljenje s presajanjem organov in tkiv postaja vedno bolj uveljavljena metoda zdravljenja najhujših bolezni. Opredelitev za darovanje organov in tkiv je najvišja oblika etične zavesti posameznika in najvišja oblika solidarnosti s sočlovekom. Z opredelitvijo za darovanje v času življenja lahko postanete darovalec organov in tkiv po smrti, s čimer lahko pomagate bolniku ohraniti ali mu zagotoviti bolj kakovostno življenje. V skladu z veljavnim Zakonom o odvzemu in presaditvi delov človeškega telesa zaradi zdravljenja se sme presaditev opraviti le, če dajalec v to pisno privoli in če je tveganje za njegovo zdravje po medicinskih kriterijih v mejah sprejemljivega. Transplantacijska medicina je relativno mlada veda, ki je svoje mesto dobila tudi v slovenskem prostoru in se postavila ob bok svetovni medicini. Kar se tiče tudi zakonodaje na tem področju, velja omeniti, da je bil prvi transplantacijski zakon v Sloveniji sprejet leta 1985, leta 2000 pa je Državni zbor sprejel Zakon o odvzemu in presaditvi delov človeškega telesa zaradi zdravljenja. Zakon ureja pogoje za odvzem delov človeškega telesa za zdravljenje v primeru živih in umrlih dajalcev. Uvedena je bila tudi kartica darovalca. Tako so se ljudje odločili s podpisom, da jim lahko v primeru smrti odvzamejo organe za presaditev. V zadnjem obdobju se v Sloveniji transplantacijska medicina glede na kriterije, po mojem mnenju, dobro razvila. Že zadnjih nekaj let se glede na število darovalcev na milijon prebivalcev uvrščamo med prvih 10 najuspešnejših držav na področju darovanja organov v Evropi. Prav tako pa slovenska transplantacijska medicina dosega dobre rezultate. Imamo 21 darovalcev na milijon darovalcev, s čimer smo zelo primerljivi z ostalimi državami Evropske unije. S sodelovanjem Eurotransplant se število dajalcev, ki bi imeli tipizacijsko sorodno tkivo, zelo poveča. Poveča se tudi možnost hitreje dobiti potreben organ, s tem se pa krajšajo tudi čakalne dobe. Za darovanje organov po smrti je v slovenskem registru trenutno vpisanih 5 tisoč ljudi, za darovanje kostnega mozga pa 16 tisoč ljudi. V lanskem letu, v letu 2014 je bilo opravljenih 175 presaditev organov. Kar se konkretno tiče zakonskega predloga, je glavni razlog za spremembo obstoječega zakona Direktiva Evropskega parlamenta in Sveta o standardih kakovosti in varnosti človeških organov, namenjenih za presaditev, ki državam članicam nalaga uskladitev nacionalne zakonodaje s predpisi Evropske unije, predvsem na področju kakovosti in varnosti človeških organov, ki so namenjeni za presaditev; ter v letu 2012 sprejeta Izvedbena direktiva Komisije o postopkih za pošiljanje informacij pri izmenjavi človeških organov za presaditev med državami članicami. Predlog zakona spreminja oziroma dopolnjuje obstoječo zakonodajo, ki opredeljuje področje privolitve v darovanje pri umrlih osebah, pri čemer se določa, da vsaka oseba, ki je sposobna samostojno odločati o zdravljenju, lahko za časa življenja pisno privoli v darovanje ali nasprotuje darovanju delov telesa po smrti. Dejstvo je, da je transplantacijska dejavnost področje medicine, ki je pravno gledano zelo občutljivo. Ob tej dejavnosti so se vseskozi pojavljala tudi nekatera etična in moralna vprašanja. Lahko pa marsikomu izboljša kvaliteto življenja in celo podaljša življenje. Jasno pa je tudi, da je za pravilno in kakovostno delovanje postopka transplantacije treba imeti tudi pravno ureditev tega področja. Sam v osnovi podpiram namene zakona. Hvala lepa."
7,ParlaMint-SI_2005-01-24-SDZ4-Redna-02.u178,SDS,0.65185546875,2005-01-24,0.10721725225448608,"Hvala lepa. Mislim, da je to stališče Slovenije sprejemljivo, vendar se z vami v celoti strinjam, da je ta čas, ki je posledica umika, primeren čas in pravzaprav možnost, da se stališča zbližajo tudi na podlagi usklajevanja in sprejemanja ustreznih amandmajev. Seveda bo Slovenija pri tem aktivno sodelovala in pravzaprav je ta čas namenjen izboljšavi teksta direktive."
7,ParlaMint-SI_2006-05-26-SDZ4-Redna-17.u197,SDS,0.54833984375,2006-05-26,0.007107417099177837,"Hvala za besedo. Vsem prav lep pozdrav. Najprej želim v imenu SDS izraziti zadovoljstvo, da bomo s sprejetjem zakona o medijih storili korak v smeri odprave tistega demokratičnega deficita, torej premajhne pluralnosti slovenskih medijev, na katerega nas je že leta, tudi lani, opozarjalo zunanje ministrstvo Združenih držav Amerike v svojem poročilu o stanju človekovih pravic v Sloveniji. Dodaten razlog za glasovanje za novi zakon je bistveno boljša zaščita otrok in mladoletnikov pred zanje škodljivimi vsebinami, kot jih določa sedaj veljavna ureditev. Glede na gonjo, ki je bila v zadnjih dneh s tem v zvezi, naj opozorim na naslednje. Vsa določila v zakonu s tem v zvezi, zlasti pa 84. člen, so bila sprejeta na seji odbora popolnoma soglasno. V vseh razpravah vseh članov odbor ni mogoče najti ene same, same besede, enega samega stavka za podlago za skrajno zlonamerne interpretacije tega člena, ki smo jim bili priča v zadnjih dneh v javnih razpravah. To lahko preveri vsak, saj so magnetogrami te seje dosegljivi na internetu. Vsa dopolnila, kot sem poudaril, so bila sprejeta. 9 glasov za in nihče, prav nihče, proti. Torej v popolnem soglasju. Največ se je govorilo o tistem stavku, ""ki pa če pa."" Da bo jasno, zakaj prav vsega, kar je bilo predlagano, ni bilo mogoče upoštevati v taki obliki, bom prebral stavek iz originalnega dopisa mirovnega instituta, ki sedaj problemizira člen, da bo jasno, zakaj v tej obliki nikakor ni bilo možno vključenih v besedilo zakona. Citiram: ""Televizijski programi ne smejo predvajati pornografije in pretiranega nasilja, ki bi lahko resno škodovale duševnemu, moralnemu ali telesnemu razvoju otrok in mladoletnih."" Najbrž je vsakomur jasno, da stavka, ki je slovnično, pravno in vsebinsko popolnoma zgrešen, dejansko ni mogoče vključiti v zakonsko besedilo. Na tej osnovi je LDS oblikovala nek amandma in dogovorno smo ga skupaj povzeli v besedilo sedaj dopolnjenega 84. člena. Ob tem naj opozarjam, da so določila, ki jih določa evropska direktiva, v novem zakonu bistveno bolje izpeljana in je zaščita bistveno boljša. Naj omenim samo to, da prvič boste našli v besedilu izrecno prepoved, da bi imeli otroci ali mladoletniki možnost vpogleda ali celo nakupa zanje škodljivih vsebin. To seveda pomeni čisto drugačen pristop, kot pa ga je urejal sedaj veljavni zakon, ki ga je bilo treba nekoč celo popravljati, z neko obvezno obrazložitvijo stališč. Zato bomo seveda glasovali za novi zakon."
7,ParlaMint-SI_2013-05-21-SDZ6-Redna-14.u123,SDS,-1.0,2013-05-21,0.06905454397201538,"Seveda, se vračam nazaj na amandma. Vi pa – kaj počnete? Dvigujete RTV-prispevek. Če hočete, se še trikrat vrnem na to temo. Jaz mislim, da ti ukrepi niso tisto, kar najprej državljanke in državljani pričakujejo od vas, še najmanj pa kar Evropska komisija pričakuje od vas."
7,ParlaMint-SI_2014-06-03-SDZ6-Izredna-68.u8,SDS,-1.0,2014-06-03,0.07088763266801834,"Spoštovani kolegice in kolegi, vsi ostali prisotni! Če imamo problem in če se ga zavedamo in iščemo poti za odpravo tega problema, potem je to v redu. Če pa imamo problem in tiščimo glavo v pesek ter govorimo o tem, kako je vse v redu, potem ta problem raste, raste, raste, dokler se enkrat ne razpoči. Če bi bilo to res, kar govori Vlada, potem je Evropska komisija v zmoti. In najmanj, kar je, bi bilo treba njena stališča demantirati. Če bi bilo to res, kar govori Vlada, potem so ljudje v zmoti, in sicer preko tri četrtine ljudi v tej državi je v zmoti, kajti 73 %, 74 % ljudi v tej državi vidi, da imamo v pravosodju zelo velik in zelo resen problem že nekaj časa. Pred časom smo imeli v parlamentu javno predstavitev mnenj o volilnem sistemu in ni ga bilo razpravljavca, ki bi pohvalil sedanji veljavni volilni sistem. Vsi so se strinjali o tem, da volilni sistem potrebuje spremembe, da takšen, kot je, ne odslikava resnične volje ljudi. In mnenja so bila deljena samo v tem, na kakšen način in kdaj naj do sprememb pride. O pravosodju, njegovi neučinkovitosti, pristranskosti, številnih primerih javnih ravnanj sodnikov in tožilcev, ki zbujajo dvom v njihovo neodvisnost in nepristranskost, smo v Državnem zboru govorili že večkrat. Mnogi se strinjamo s tem, da naše pravosodje velikokrat, žal vse prepogosto, ne deluje v smeri iskanja resnice in zagotavljanja pravičnosti. Mnogi se strinjamo tudi o tem, da pravosodje velikokrat, žal prepogosto, ne deluje v smeri krepitve ravnovesja v družbi na način, da poišče resnico, da poišče tisto, kar je prav in pravično in da obsodi zlo oziroma tisto, kar ni prav in je narobe. Mnogi se strinjamo o tem, da trajni mandat še ne pomeni neodgovornosti in potuhe za ravnanja, sodnikom naj bi omogočil predvsem njihovo kvalitetno opravljanje dela, torej sojenje brez takšnih ali drugačnih vplivov in brez zavlačevanja. Žal se je trajni mandat sprevrgel v plašč nedotakljivosti, ki ga mnogi sodniki jemljejo kot imuniteto za njihovo slabo delo, zadnji primeri nekaterih sojenj pa kažejo, da tudi kot ščit pred procesi, katerih izrečene sodbe dišijo po koruptivnosti, celo podkupljivosti sodnikov, nekatere pa tudi po politični pristranskosti. Vsa ta ravnanja rušijo ugled slovenskega pravosodja in kličejo po temeljitih spremembah. Kljub temu, da javnost pričakuje temeljite spremembe pravosodnega sistema, to zavedanje med tistimi, ki naj bi o teh spremembah odločali in danes tvorijo večino v tem parlamentu, kot smo slišali ravnokar, ni dovolj globoko. Prepričan sem, da bi podobna javna razprava, kot smo ji bili pred kratkim priča o volilnem sistemu, pri pravosodju pokazala enako sliko. Enotno mnenje o tem, da so na področju pravosodja potrebne korenite spremembe in da vsak dan odlašanja pomeni škodo za ljudi, za posameznike pa tudi za družbo kot celoto. Dejstvo je, da pravosodje v Republiki Sloveniji uživa najnižjo stopnjo zaupanja med vsemi državami Evropske unije. To je razvidno tako iz analiz Evropske komisije kot tudi iz podatkov Eurobarometra. V Republiki Sloveniji pravosodnemu sistemu ne zaupa 73 % državljank in državljanov, zaupa mu samo 24 % ljudi. Slovenija je s tem pristala na zadnjem mestu med državami članicami Evropske unije, na prvem mestu je Finska, kjer pravosodju zaupa 85 % državljank in državljanov in ne zaupa samo 13 %. Sodbe v Sloveniji se še vedno izrekajo v imenu ljudstva, kar je ob teh podatkih svojevrsten paradoks in bolj kot o spoštovanju demokratičnih načel pravičnosti ter spoštovanju človekovih pravic govori na nek način o nadaljevanju revolucionarnega sodstva, kateremu je ljudstvo služilo samo kot krinka za sprejemanje odločitev, ki so skrbele za odstranjevanje razrednih sovražnikov, o čemer piše Ljubo Bavcon, po novem častni meščan Ljubljane, v svojem učbeniku, na podlagi katerega so, očitno pa to počnejo še danes, sodile in razrednega sovražnika brez dokazov tudi obsodile številne generacije sodnikov. Ker sem prej omenil Slovenijo in Finsko in to primerjavo, je mogoče ravno proces Patria nek simbolni pokazatelj, zakaj je temu tako. Na Finskem je namreč sodišče obdolžene oprostilo, torej oprostilo tiste, ki naj bi nagrade dajali oziroma obljubljali, v Sloveniji pa je sodišče brez dokazov z indično sodbo, torej na podlagi indicev, prevedeno povedano špekulacij oziroma miselnega konstrukta, obsodilo predsednika največje opozicijske stranke, ki naj bi obljubo darila neznanega dne ob neznanem času na neznanem kraju in na neznan komunikacijski način prejel, ne zase, pač pa za tretjega, torej za stranko, in to od tistih, ki so bili na Finskem oproščeni. Pa ne gre samo za ta proces, ki na nek način predstavlja samo vrh ledene gore, gre za številne druge primere krivičnega, nepoštenega, predolgega sojenja na eni strani in številne primere zavlačevanja, zalaganja sodnih spisov do zastaranja ali umikov obtožb, obtožnic brez argumentov na drugi strani. Zaupanja v pravosodje in spoštovanja sodnih odločitev ni mogoče predpisati z zakonom. Zaupanje in spoštovanje je mogoče pridobiti samo z učinkovitim in nepristranskim delom. Razloge za tako nizko zaupanje v pravosodje je mogoče iskati vsaj na dveh ravneh. Prva je ta, da se številni sodniki in tožilci niti ne trudijo dajati videza nepristranskosti ali apolitičnosti, kar je ena izmed temeljnih predpostavk vsakega nepristranskega pravosodnega sistema. In druga raven so odločitve pravosodja, ki niso samo različne v enakih, identičnih situacijah, kar bi lahko odpravile višje stopnje odločanja, ampak so tudi interesno motivirane skozi celotne postopke in nemalokrat pomenijo grobe posege v človekove pravice in svoboščine z aktivnim ravnanjem in pasivnim ravnanjem sodnika. Recimo, v prvem primeru v nasprotju z dotedanjo sodno ali ustavnosodno prakso in v drugem primeru z nespoštovanjem pravice do sojenja v razumnem roku, s povzročitvijo zastaranja in tako naprej. Verjetno pa je problem tudi v tem, da slovensko pravosodje ni nikoli resnično prekinilo popkovine z bivšim nedemokratičnim sistemom. Ustava Republike Slovenije v 3. členu določa, da ima v Republiki Sloveniji oblast ljudstvo, ki jo izvršuje neposredno in z volitvami po načelu delitve oblasti na zakonodajno, izvršilno in sodno oblast, in sodna je izmed treh vej oblasti oblast, za katero veljajo v odnosu do ljudstva, v imenu katerega oblast izvaja, enaka legitimna pričakovanja kot od drugih vej oblasti. Sodstvo oziroma pravosodje v širšem smislu je lahko oziroma mora biti kot vsaka druga veja oblasti podvrženo javni kritiki in na enak način, kot to velja za vsako drugo vejo oblasti, mora sodstvo svoje temeljne postulate učinkovitosti, neodvisnosti in nepristranskosti dokazati s svojim delovanjem in ne z deklaratornim sklicevanjem na neodvisnost, ki mu jo določa Ustava Republike Slovenije. In enako velja tudi glede učinkovitosti. Poenostavljeno povedano, neodvisnost in nepristranskost ne smeta postati alibi za neodgovornost, slabe ali celo napačne odločitve in slabo delo. Ta odgovornost je v primeru kazenskih postopkov še toliko večja, saj s svojimi odločitvami sodišča neposredno posegajo v človekove pravice in svoboščine oziroma ščitijo človekove pravice in svoboščine. Tekom desetletij sta se teorija in praksa kazenskega prava spreminjali. V bivšem totalitarnem, komunističnem režimu je bilo, recimo, kazensko pravo ""sredstvo za zatiranje in za sistematični bolj proti določenemu delu prebivalstva, namenjeno pa za boj proti razredu, ki se zaradi svojih drugačnih pogledov upira celovitosti obstoječe družbene ureditve ali njenim sestavnim delom,"" tako Ljubo Bavcon v svojem učbeniku iz leta 1978 oziroma še kasneje, v poznih 80. letih. V tistem času se je kazensko pravo torej postavilo nad posameznika in nad njegovo temeljno človekovo pravico do osebne in politične svobode ter je v imenu politike in ideologije skrbelo tudi za sankcioniranje odklonov od takratnega sistema. Sodstvo je dejansko sodilo v imenu ljudstva zoper ljudstvo. Žal se v nekaterih primerih ta praksa dogaja tudi danes. V preštevilnih primerih. Z osamosvojitvijo naše države je stopila v veljavo Temeljna ustavna listina, v kateri je zapisano, da bivša država ni delovala kot pravno urejena država in so se v njej hudo kršile človekove pravice. S sprejetjem naše ustave, Ustave Republike Slovenije, se je vzpostavil demokratični sistem, v katerem bi moralo biti sodstvo varuh človekovih pravic in temeljnih svoboščin, po drugi strani pa tem istim pravicam in svoboščinam podrejeno, torej podrejeno tudi človekovi pravici do svobode izražanja misli, torej podrejeno tudi kritiki ljudstva, v imenu katerega sodi. Sintagma ""odločitev sodišč se ne sme kritizirati ali jim javno nasprotovati, saj so neodvisna in avtonomna,"" ne pomeni nič drugega kot demokratični deficit in umestitev pravosodja nad človekove pravice in svoboščine. Takšna umestitev pa je bila osnovni element in skupni imenovalec vseh totalitarizmov ter vseh njihovih izvedb v preteklosti, posebej teh represivnih režimov, ki so tudi pravosodje izrabljali za ohranitev oblasti in obračunavanje s političnimi nasprotniki – paradoksalno - v imenu ljudstva. In kot da se ta zgodba ponavlja še vedno, po skoraj 25 letih od sprejetja Ustave Republike Slovenije. Zakaj se to dogaja? Verjetno tudi zaradi tega, ker v večini evropskih držav, ki so prešle iz bivšega režima, iz komunističnega sistema v demokracijo, so tudi v praksi izvedli tako imenovano lustracijo, neke vrste očiščenje. Tudi na področju sodstva v nekdanji Nemški demokratični republiki je v Berlinu mandat izgubilo 50 % sodnikov. Večina držav je tudi v praksi izvedla priporočila Resolucije številka 1096 Parlamentarne skupščine Sveta Evrope, ki je priporočila tako očiščenje. Naš, slovenski Zakon o sodniški službi iz leta 1994 sicer določa, da v trajni sodniški mandat ne more biti imenovan sodnik, ki je kadarkoli v preteklosti sodeloval v sodnih postopkih, v katerih so bile kršene človekove pravice, vendar se to določilo v praksi ni izvajalo, niti pri sodnikih niti pri tožilcih. Še več. To načelo ni bilo spoštovano niti v primeru imenovanja predsednika Vrhovnega sodišča Branka Masleše niti v primeru imenovanja generalnega državnega tožilca Zvonka Fišerja, tako da trenutno vrh pravosodne oblasti na simbolni ravni pooseblja popkovino neposredno povezano s prejšnjim nedemokratičnim sistemom, zato je seveda iluzorno pričakovanje, da se bo v takih razmerah pravosodje razvijalo v evropski smeri na podlagi deklaratornih zapisov v najvišjem slovenskem pravnem aktu. V slovenskem pravosodju so že od osamosvojitve Republike Slovenije naprej prisotne številne anomalije. Najbolj očitne pa postajajo v zadnjem obdobju, ko je očitno, da sodnikov, tožilcev in ostalih pravosodnih funkcionarjev nihče ne bo klical na odgovornost za nedelo, za eklatantno kršitev določb Ustave in ostalih zakonov, za pasivnost pri reševanju sodnih sporov in kako naprej. Dokazi o pristranskosti in neučinkovitosti in razlogih za nezaupanje se več let periodično vrstijo, kar nakazuje na to, da problemi niso osamljeni, ampak gre za sistemski problem, ki ga je treba tudi na normativni ravni začeti reševati. Naj navedem samo nekaj primerov – več jih je v obrazložitvi zahteve, nekaj od teh jih je navedel že predlagatelj, kolega Vinko Gorenak – ki govorijo o tem, da to, kar zatrjujemo, dejansko drži. Povedano je bilo, da od osamosvojitve naprej kljub številnim milijardam davkoplačevalskega denarja, ki je izginil v dvomljivih posojilih bančno kapitalskim tajkunom, zaradi česar so bile banke pred kratkim sanirane že drugič, nihče od teh bančno kapitalskih tajkunov, direktorjev ni bil obsojen. Nihče. Nekdanji tožilec Miran Železnik je bil sicer odpuščen iz službe, ko so ugotovili neko polno omaro spisov, med njimi tudi štiri zelo pomembne kazenske zadeve, ki so zastarale. In vsi ostali številni spisi so tudi zastarali, večinoma povezani s tem, o čemer sem govoril v prejšnji točki. Omenjen je bil primer Balkanski bojevnik, kjer so bili izločeni dokazi, ki so jih upoštevali v drugih državah, tako v Italiji kot v Srbiji, in to na podlagi pričanja Iztoka Podbregarja, vidnega predstavnika LDS, tudi nekaj časa predsednika te stranke, bivšega direktorja Sove. Na podlagi tega je bila izdana oprostilna sodba. Zdaj se sicer postopek obnavlja, ker je višje sodišče zadevo razveljavilo, vendar je v vmesnem času večina teh ljudi pobegnila iz države. Zanimivo pa je, da je tožilstvo proti temu bivšemu direktorju Sove 9. maja 2013, torej nekako v istem obdobju, kot se je dogajala zgodba Balkanski bojevnik, umaknila obtožnico zaradi odlivanja denarja iz tajnega fonda v Webs pred kakimi sedmimi leti. Po tistem, ko so na vse možne načine zavlačevali ta proces in postopek, je prišlo do umika te obtožnice, kjer je šlo za cirka 50 tisoč evrov odliva tega denarja. Sodišče je napotilo državo na pravdo, državni pravobranilec pa zdaj že nekaj mesecev čaka na stališče Sove glede uveljavljanja tega zahtevka in verjetno gremo lahko staviti ,kako se bo ta postopek končal in ni treba biti velik vizionar ali pa jasnovidec, da bi videli, kam bo zapeljal. Verjetno ne v interesu države, saj gre le za bivšega visokega pripadnika stranke LDS, nekdanjega predsednika te stranke. Na drugi strani navadnim državljanom rubijo hišo za 150 evrov – primer Vaskrsić. Na drugi strani pa nekdo, ki je dolžan 3 milijone evrov, spremeni svoj status, odide iz države in se na tak ali drugače način izogne postopkom. Govora je bilo o zgodbi Orion, kjer je tudi šlo za ne tisoče, ampak verjetno milijone evrov sredstev in tako naprej. Afera Prijatelji v stečaju je pokazala neko dno takrat v tem delu pravosodnega sistema, kljub temu, da se je razkrilo, da je bila ena izmed sodnic, ki je bila poročevalka v senatu, ki je oprostil tega stečajnega upravitelja Branka Goršeta, redna udeleženka zabav, na katerih so se zabavali sodniki in se družili s stečajnimi upravitelji, se pač ni zgodilo nič. Celo več, ko je bil uveden nek nadzor nad delom sodnice Jelke Rozman, stečajne sodnice v zadevi HKS Sicura, ki je Goršetu šestkrat odmerila nezakonito, previsoko nagrado, bile so obljubljene številne druge nepravilnosti, nespoštovanje zakonov, pravnih pravil in tako naprej, se je na višjem sodišču in pozneje celo na Vrhovnem sodišču zgodba pometla pod preprogo. Celo več, ta sodnica je napredovala oziroma doživela pohvalo z napredovanjem. Višja sodnica Mateja Lužovec, ki je bila v senatu Patria, je v enem izmed procesov sprejela dokaz vedeževalke, ki je videla, da je morilec nekdo drug, in ne tisti, ki je bil obtožen v postopku. Poteka kazenski postopek proti predsedniku sveta največje opozicijske stranke, bivšemu ministru in proti profesorju ter duhovniku zaradi upravičene javne kritike Komisije za preprečevanje korupcije. Zaradi javne besede torej, zaradi česar bi se takega postopka verjetno sramovali še celo leta 1988. Na drugi strani pa je zastaral postopek proti policistu, ki je z ubojem grozil nekdanjemu premierju Janezu Janši, dobil je vrnjeno orožje in zaposlitev, na policiji menda celo eno od najvišjih državnih odlikovanj. V številnih primerih najhujših groženj najvišjim predstavnikom države, ki izhajajo iz določene politične opcije, beri SDS, pa tožilstva ne najdejo elementov za kazenski pregon in oškodovance napotijo na zasebno tožbo. Povsem drugače je seveda v primerih, ko so ogroženi pripadniki neke druge politične opcije, da ne rečem iz katerega političnega pola. Takih podobnih, nerazumljivih odločitev; odločitev, ki ob istem identičnem stanju pomenijo popolnoma različno ravnanje; odločitev, ki celo ob judikatih Vrhovnega sodišča, ki so zavezujoči za sojenje v podobnih zadevah, pomenijo drugačne odločitve, je nešteto. Ne samo, da so odločitve takšne, ki vzbujajo dvom v nepristransko delovanje pravosodnega sistema, tudi ravnanja posameznih sodnikov ali tožilcev so takšna, da ne ustvarjajo videza nepristranskosti oziroma celo ustvarjajo videz pristranskosti. Tak je primer predsednice Okrajnega sodišča v Ljubljani Vesne Pavlič Pivk – to je sodišče, na katerem je potekalo sojenje na prvi stopnji v zadevi Patria –, ki se je na javni prireditvi pojavila s simboli totalitarnega režima. Po negodovanju javnosti je Sodni svet to zadevo vseeno obravnaval. In kaj? Izrekel opomin. Gospa je še vedno predsednica sodišča. Vrhovni državni tožilec Andrej Ferlinc, ki je tožilec v drugem primeru Patria, in sicer glede obdolženega Jurete Cekute, se z njim sprehaja po ulicah Maribora. In potem poslušamo nekaj tedensko sprenevedanje o tem, ali sta hodila v eno ali drugo smer, ali sta se slučajno našla skupaj ali ne, dokler ni nekdo, ki je to posnel, tudi pričal, kako je bilo. Ampak problem je večji. Nihče od pristojnih organov se glede tega ni oglasil. Ne Državnotožilskemu svetu, ne ministru in ne generalnemu državnemu tožilcu se tako ravnanje ni zdelo sporno. Da ne govorim o sodnici Višjega sodišča v Ljubljani Vesni Bergant Rakočević, ki je v odprtem postopku komentirala neko sodbo na način, ki ne bi smel biti deležen takega komentarja, saj se ni vedelo, če ne bo tega spisa slučajno dobila ona sama v roke. Opozorila o stanju v slovenskem pravosodju ne prihajajo samo iz domačih logov, prihajajo tudi iz tujine, in to na vseh ravneh, tako na institucionalni kot tudi s strani mednarodnih političnih združenj. Iz ugotovitev mednarodnih institucij in tudi iz statistike Vrhovnega sodišča Republike Slovenije lahko povzamemo, da slovensko sodstvo ni samo vedno manj učinkovito, temveč da se tudi stopnja neodvisnosti sodstva zmanjšuje, pri čemer je že tako ali tako na eni izmed najnižjih stopenj, kar smo videli skozi podatke v EU. Skupščina Evropske ljudske stranke je 13. novembra 2013 soglasno sprejela resolucijo o Sloveniji, v kateri je izpostavila nekatere kritične probleme slovenskega pravosodja, in podobno kot Evropska komisija pred tem stanje v pravosodju ocenila kot nezadovoljivo oziroma zaskrbljujoče in v zvezi s tem izpostavila opozorilo, da sta zagotovilo poštenega sojenja ter domneva nedolžnosti temeljni človekovi pravici. Podobno Mednarodna demokratska zveza 11. aprila letos. Gre za zvezo demokratičnih strank, ki šteje preko 80 članic iz več kot 60 držav. Kodeks sodniške etike v 10. členu določa, da ""sodnik z osebnim zgledom varuje zgled sodstva in se v vseh svojih dejavnosti izogiba neustreznemu ravnanju ali obnašanju"". Kodeks sodnika torej zavezuje, da ""ustrezno uravnava svoje ravnanje in obnašanje tako v službi, kot zunaj nje, s čimer varuje neoporečnost sodstva in zagotavlja zaupanje javnosti v sodstvo"". Dolžnost zagotavljanja nepristranskosti, tudi zagotavljanja samega videza nepristranskosti je torej na strani sodišča in sodnikov. Pri tem ni dovolj, da so sprejeti predpisi takšni, da zapovedujejo videz nepristranskosti, temveč se mora to delovanje udejanjiti za vsak primer in za vsak postopek posebej, kakor tudi z vidika sodstva kot celote. In v enem izmed primerov, ki ga moram žal ponovno omeniti, zaradi tega, ker je najbolj v nebo vpijoč po nedoseganju teh standardov, po kršitvi enih normalnih standardov, po kršitvi številnih pravnih postulatov, je seveda primer Patria. V tem primeru so bili ti standardi nedvoumno porušeni in izničeni. Obsodba celo po obrazložitvi pritožbenega sodišča ne temelji na nobenem dokazu, temveč na indicih, za katere sodišče zatrjuje, da tvorijo tako imenovani sklenjen indični krog, v katerem pa glavnega osumljenega oziroma obtoženega Janeza Janše sploh ni. Sodba sodišča v tem procesu, tako drugostopna kot prvostopna, je postala poznana tudi po tem, da je v javnosti ni zagovarjal niti en pravni strokovnjak s področja kazenskega prava in da so na drugi strani utemeljene kritike, argumentirane kritike izražali številni ugledni pravni strokovnjaki – od dr. Lovra Šturma, preko Matevža Krivica, dr. Klemna Jakliča, dr. Mateja Avblja, dr. Ivana Beleta in tako naprej. Odločitev sodišča, predvsem višjega sodišča, je tudi v nasprotju z dosedanjo prakso Vrhovnega sodišča Republike Slovenije, ki je v sodbi, ki je bila izdana pred izdajo prvostopne in pred izdajo drugostopne sodbe, 1. marca 2012 je bila sodba Vrhovnega sodišča izdana, v nekem primeru zavzelo stališče: ""Brez potrebnega razčlenjevanja in utemeljevanja je jasno, da se obdolženec lahko brani le zoper očitke, da je storil konkretno opisano ravnanje, ne pa, da je neugotovljenega dne zoper neugotovljene osebe na neugotovljen način in podobno storil v konkretnem primeru kaznivo dejanje."" To sodbo Vrhovnega sodišča Republike Slovenije bi moralo pri svoji odločitvi spoštovati tudi sodišče, ki je brez dokazov izreklo sodbe za dejanje, ki naj bi se zgodilo neugotovljenega dne in tako naprej, da ne ponavljam, če je že zanemarilo osnovne pravne in obče človeške norme. Pa je ni. Ne le, da je ni spoštovalo oziroma upoštevalo prvostopno sodišče – enako je storilo tudi pritožbeno in s tem je bil postavljen v našem pravnem sistemu nek nov standard sojenja in obsodbe brez dokazov, kar bo nedvoumno imelo daljnosežne posledice za naprej. Javnosti pa je mogoče do zdaj manj znano dejstvo, da je ta proces povezan še z eno drugo tožbo, ki pa je za državo zelo pomembna. Gre za tožbo proti državi, ki jo je vložila Sistemska tehnika, v višini cirka pol milijarde evrov. Glede na to sodbo brez dokazov, je ta sodba kljub temu, da ne temelji na dokazih, dokaj verodostojen dokument za uveljavljanje tega tožbenega zahtevka proti državi. Navedeno torej razkriva še dodatno dimenzijo v tem procesu in sicer poleg političnega motiva, ki želi preko sodstva doseči eliminacijo Janeza Janše pa tudi stranke SDS iz političnega življenja, obstaja še finančni motiv, kako se na legitimen način popolnoma formalnopravno korektno okoristiti na račun davkoplačevalcev, kar so sicer počeli številni bančno-kapitalski tajkuni, ki so preko prijateljskih povezav prišli do stotin milijonov, milijard kreditov, ki jih nikoli ne bodo vrnili. Zanje jih bodo vračali tisti z najnižjimi dohodki v tej državi. Spoštovani, z osamosvojitvijo in novim ustavnim redom naj bi se postavili novi pravni okviri za delovanje sodstva v naši državi, vendar so osebe, ki ta pravni red izvršujejo, ostale več ali manj iste. Na podlagi tega določila po znanih podatkih niti takrat niti kasneje ni sodniške ali tožniške funkcije izgubila nobena oseba. Še več, prej sem omenil, da sta na vrhu pravosodja in tožilstva osebi, ki sta sodelovali v postopkih, kjer so bile evidentno kršene človekove pravice in temeljne svoboščine. Pred 25 leti je bil v političnem procesu obsojen Janez Janša kot takratni politični oporečnik, ki je predstavljal nevarnost za oblast zato, kar se je zavzemal za človekove pravice, demokratične standarde in samostojno državo. Oblast v Sloveniji, ki je bila takrat del Jugoslavije, je predstavljal Milan Kučan. Takrat, ko ni bilo demokracije, so dokaze poskušali vsaj narediti, za kar so uporabili zelen flomaster, s katerim naj bi Janša podčrtoval podatke o zaupnih dokumentih. Danes po 25 letih v demokraciji v osrčju Evrope ni bilo niti toliko truda, da bi se uporabil ta zelen flomaster. Za obsodbo je zadostoval indični krog, v katerem pa glavnega osumljenega ni. Kdo torej danes po 25. letih vlada v pravosodju? Kdo danes narekuje sodbe? Pravo in pravičnost v številnih primerih gotovo ne. Na podlagi Ustave Republike Slovenije je Državni zbor tisti organ, ki je dolžan in odgovoren sprejemati zakonodajo na področju sodstva; zakonodajo, ki bo zagotavljala učinkovito in neodvisno sodstvo v smislu spoštovanja in izvrševanja človekovih pravic in temeljnih svoboščin. Ignoranca pred današnjimi problemi sodnega sistema se kaže v neprestanem zanikanju problemov, ki so, čutimo jih, čutijo jih ljudje, in zaradi katerih tudi pravosodje izgublja svojo učinkovitost, izgublja nepristranskost, kar je pa najbolj pomembno, izgublja zaupanje ljudi, v imenu katerih pravzaprav sodi. In če Državni zbor Republike Slovenije nima volje za sprejem ustreznih pravnih okvirov, ki bi zagotovili učinkovito in nepristransko sojenje, ki bo onemogočali zlorabe pravosodja v kakršnekoli namene, pomeni, da se večina poslancev Državnega zbora Slovenije s takšnim stanjem strinja, kar je slabo. Predlagatelji smo zato pri pripravi predloga za današnjo sejo izhajali iz sledečih ugotovitev. Prvič, da je zaupanje v pravosodni sistem v Republiki Sloveniji na najnižji točki in tudi na najnižji v primerjavi z državami članicami Evropske unije; da je učinkovitost pravosodja bistveno nižja, kot znaša povprečje v državah članicah Evropske unije; da je število sodnikov in tožilcev v naši državi na sto tisoč prebivalcev bistveno višje, kot znaša povprečje v državah članicah Evropske unije; da Republika Slovenija namenja za delovanje pravosodnega sistema bistveno več sredstev na prebivalca, kot je to v povprečju v Evropski uniji, skoraj 87 evrov v primerjavi z 41 evri v Evropski uniji; da številni sodniki in tožilci z načinom svojega delovanja vzbujajo videz pristranskosti, s svojimi odločitvami pa izkazujejo tudi pomanjkanje strokovnih znanj za neodvisno in pošteno sojenje; da sodni in tožilski svet večinoma teh zadev ne obravnavata ali jih obravnavata tako, da zaščitita svoje člane; da nadaljnja odsotnost reform pravosodja lahko ogrozi stabilnost družbene ureditve, ki temelji na človekovih pravicah in svoboščinah in privede družbo v krizo, ki je ne bo več mogoče urejati v okviru demokratičnih institucij in izvoljenih predstavnikov ljudstva; da je na podlagi navedenega nujna celovita reforma pravosodnega sistema, ki naj gre v smeri racionalizacije postopnega zmanjševanja sodnikov in tožilcev ter povečevanja njihove učinkovitosti preko krepitve strokovnosti in zagotavljanja neodvisnosti in nepristranskosti. In v tem okviru in na podlagi teh ugotovitev smo predlagali Državnemu zboru sprejem usmeritev pri pripravi te pravosodne reforme, in sicer v smeri, da se še vedno zagotavlja trajen mandat sodnikov, vendar ta postane trajen šele po uspešno opravljeni neki preizkusni dobi, ne more biti pa ta mandat in tudi danes ni dosmrten. Sodniku je kljub temu, da je imenovan v trajen mandat, še vedno omogočeno, da mu je ta mandat odvzet in to so dogaja tudi danes, vendar v zelo zelo redkih primerih, ker se večinoma preko Sodnega sveta večinsko ščiti pripadnike ceha. Predlagali smo, da zakonodajna reforma omogoči preglednost dela pravosodnega sistema; da omogoči njegovo večjo učinkovitost, skrajšanje postopkov in prepreči zlorabe tega sistema, tako za politične procese kot druge zlorabe; da sodniki izgubijo mandat v primeru, da so na katerikoli stopnji odločanja glasovali za odločitev, ki pomeni poseg v človekove pravice in temeljne svoboščine, ki ga je kot takega s sodno prakso že potrdilo Ustavno sodišče Republike Slovenije; da sodišča višje stopnje pravnomočno odločijo na pritožbeni stopnji; da se po zgledu držav Evropske unije, ki imajo po ugotovitvah Evropske komisije najvišjo stopnjo zaupanja v pravosodje, pripravijo ukrepi za povrnitev zaupanja v pravosodje, predvsem z vidika učinkovitosti, nepristranskosti in osebne integritete sodnikov in tožilcev. In tako naprej. Kot veste, sedanja vladajoča večina ni zmogla moči za sprejem teh usmeritev. Odlaganje pravosodne reforme pa bo družbena razhajanja še poglobilo in poglabljalo, saj je dobro delujoče pravosodje, ki temelji na pravu in pravičnosti, eden od osnovnih temeljev, ne samo za delovanje in razvoj demokratične družbe, pač pa tudi eden izmed temeljnih pogojev za zagotavljanje gospodarsko uspešne in socialne države, ki zagotavlja delo mladim in ostalim generacijam, starejšim pa varno starost. Hvala lepa."
7,ParlaMint-SI_2017-02-09-SDZ7-Izredna-42.u100,SDS,-1.0,2017-02-09,0.05927354842424393,"Najlepša hvala, gospod podpredsednik. Preden začnem, državni sekretar Pogačar, kot veste, nisem izjavil, da nimate pojma, ampak so mi s strani Obrtne zbornice dejali, da imajo občutek, da nimate vseh podatkov, vsaj na začetku jih niste imeli, in da se vam tudi zdaj ne sanja točno o kompletni problematiki. To ne ugotavljajo samo na Obrtni zbornici, to so ves čas ugotavljali tudi v odvetniški pisarni v Avstriji, ki je vložila več kot 130 pritožb na Evropsko komisijo. Kaj so ugotavljali? Še enkrat parafraziram odvetnico Škofovo. V Sloveniji oblasti le gledajo, češ da je zakon napisan zoper vsa, tudi Avstrijska podjetja, hkrati pa ne vidijo, da čeprav je napisano nediskriminatorno, je zaradi načina izvajanja diskriminatoren. Še enkrat ponavljam, da gre za posredno diskriminacijo. Posredna diskriminacija, spoštovani kolegi in kolegice, je pa tudi bistvena kršitev Evropske pogodbe o delovanju Evropske unije. Posredna diskriminacija – o tem govorimo danes in to je bistvo te kršitve. Zdaj primerjava dveh zadev. Novembra 2009 – minister za promet Patrik Vlačič, SD, Tajani, zdajšni predsednik Evropskega parlamenta, je evropski komisar za promet. Mi začnemo z uvedbo vinjetnega sistema. Janševa vlada pove, da bomo imeli polletne in letne vinjete. Zamenja se vlada 2009, evropski komisar Tajani ščiti interese Italije. Ve, da polno italijanskih prevoznikov vozi skozi Slovenijo, fizičnih oseb in vseh ostalih, in pritisne na Patrika Vlačiča. Prvič. Kaj naredi kot evropski komisar? Takoj blokira črpanje evropskih v višini 88 milijonov evrov za avtocestni odsek Draženci-Gruškovje. Opomin. Takojšna blokada evropskih sredstev. Patrik Vlačič seveda stisne glavo, da glavo dol. Tajani je celo zahteval in hotel določiti ceno vinjete. Rekel je, da moramo uvesti tedensko vinjeto. Celo ceno je določil v prvi fazi. 8 evrov mora biti, 8 evrov 60. Zdaj imamo v tem primeru, ko govorimo o dumpinški zakonodaji in o posredni diskriminaciji, v Bruslju evropsko komisarko za promet, ki ima podatke. Govori, da mora biti promet izvzet iz zgodbe tako imenovanih napotenih delavcev. Kaj se je zgodilo? Ničesar ni naredila. Govorimo o pasivnosti, govorimo o življenju v coni udobja. Življenje v coni udobje je prva etiketa vlade Mira Cerarja. Tudi odvetniška pisarna govori o tem, da se je potem samo nekdo priključil zraven, ko so oni že dve leti izvajali. Pred dvema letoma so problemi že eskalirali. To je točno dve leti, kolikor je imel časa gospod tudi Židan, da je zaščitil slovenski teran. Ko je enkrat zadeva eskalirala, je žal vlak odpeljal, je konec. Danes ugotavljamo, da slovenska podjetja prihajajo nazaj v Slovenijo. Inšpekcijske službe v Avstriji polno delajo, razlagajo dvoličnost, zaradi tega pride tudi do pravne nepredvidljivosti, kar je ponovno lahko vzrok. Imamo sodišče Evropske unije. Nekoč smo tam imeli državno pravobranilko dr. Verico Trstenjak, ki je danes ena največjih specialist za evropsko civilno pravo, ki zna na stotine judikatov na pamet. Imamo tri možnosti. Eno je razlagalec evropskega prava, to je sodišče v Strasbourgu. Drugo je uveljavljanje prava, ugotavljanje kršitev zoper članico, ki ga sproži Evropska komisija, kot ste pravilno ugotovili. Tretja je izvolitev pravnih aktov, tako imenovano ugotavljanje ničnosti. Če nek pravni akt Evropske unije ni mogoče usklajen z nekim nadrejenim pravnim aktom, ugotavlja sodišče ničnost. Imamo tri vrste. Prihajamo do zaključka. Vsak v Evropi brani tudi svoje strateške interese. Naš strateški interes ob prihodu četrte industrijske revolucije mora biti tudi promet, geostrateška lega, logistika, slovenska logistika, v tej slovensko-logistični verigi pa so tudi slovenska prevozniška podjetja. Avstrija v tem primeru deluje monopolno. V srednji Evropi gradi podjetja, torej širi svoje filiale svojih močnih podjetij po Evropi, in s tem nekako vsa manjša prevozniška podjetja uničuje. Vse ostalo so tudi naša gradbena stroka in vsi ostali. Torej vsi, ki so si v času življenja v coni udobja te vlade poiskali delo v tujini, delajo v tujini, prinašajo milijone v slovenski državni proračun. Vlada, ki pa je storila v tem primeru bore malo, je zelo zadržana, pa govori o gospodarski rasti, ki ni odvisna od njih, ampak od ljudi. Zato je bistvo tega, da sprejmemo sklep, spoštovani člani Vlade, in da vas spodbudimo, da stopite iz cone udobja in stopite v realne probleme, ki jih imajo naši ljudje, ki delujejo na tujih trgih. Najlepša hvala."
7,ParlaMint-SI_2013-12-19-SDZ6-Redna-20.u14,SD,0.81640625,2013-12-19,0.0015415929956361651,"Hvala lepa. Spoštovane gospe, spoštovani gospodje! Poslanci in poslanke Poslanske skupine Socialnih demokratov bomo Predlog zakona o spremembah in dopolnitvah Zakona o rudarstvu podprli. Pa tudi pohvalo bi rad izrekel ministrstvu, državnemu sekretarju in javnim uslužbencem, ki so ta zakon pripravljali, saj so pokazali veliko mero pripravljenosti in strokovnosti, da smo poskušali v resnično kratkem času pridobiti vsa mnenja, ki smo jih potrebovali, da smo sprejeli oziroma pripravili tudi tiste amandmaje, ki bodo v najmanjši meri naredili kakšno škodo, ki bi se lahko še pojavila pri izkoriščanju t. i. rudarskih pravic. Socialni demokrati pa smo v to vlado stopili tudi s premislekom in z vedenjem, da ne bo lahko. Zato bomo tudi tokrat sprejeli odgovornost za ta zakon, ker vemo, da je potrebno sprejeti spremembe zakona in omogočiti, da lahko pravni subjekti in tudi ostali delajo na tem področju tako, kot morajo delati. Seveda pa bo nekaj stvari potrebno tudi danes vedeti. Najprej to, da moramo pripraviti nov rudarski zakon. To je zavedanje, katerega ne morejo voditi javni uslužbenci, ampak ga mora voditi politika, odgovorni minister in mi tukaj, kjer moramo postaviti zahtevo, da se nov rudarski zakon z vsem potrebnim, kar to spremlja, sprejme v zelo kratkem, pa vendar razumnem času. Že davno bi morali, gospe in gospodje, kot temu pravimo, sprejeti spremembe zakona in uvesti evropske direktive v naš pravni red, pa tega nismo naredili. Ni prav nobenega pomena danes govoriti, kdo ni naredil in česa katera vlada do sedaj ni naredila. Ta vlada in mi bomo spremembe zakona sprejeli in omogočili nadaljevanje na tem področju. Še enkrat naj rečem, da je bilo kljub kratkemu času kar veliko vloženega v to, da so te spremembe zakona najboljše, kar se je lahko naredilo. Opozarjam na vlogo občin, vlogo države, vlogo koncesionarjev in izkoriščanje vsega, kar se tukaj dogaja, posebej z vidika prostorskih in drugih omejitev – lahko tudi okoljskih. Prav tako pa se mi zdi, da je pri izkoriščanju oz. pri pridobivalnih pravicah in koncesijah potrebno povedati dvoje ali troje. So koncesije, ki niso problematične; so koncesije, ki so problematične iz okoljskega ali ekološkega ali prostorskega, tudi zaradi sosedov. In zato je potrebno pri novem zakonu zelo pazljivo dogovoriti odgovornosti države, nosilca rudarskih pravic in občin, da bomo imeli tukaj najmanj težav. Pa še nekaj se mi zdi pomembno. Stečajni postopki, ohranjanje delovnih mest – tudi tukaj je to izjemno pomembno in po mojem zajeto v tem zakonu, da bodo lahko tudi v stečajnih postopkih tisti, ki pridobivajo mineralne surovine, lahko s svojim delom nadaljevali. Prepričan sem, da smo to v zakonu tudi povedali. Komentiram to, kar je bilo tukaj rečeno in je stališče tudi Socialnih demokratov, da smo sicer Energetski zakon začeli delati junija letos, da smo ta zakon sprejeli, verjamem – tudi dobro pripravili in da je bilo možno zelo veliko sodelovati pri tem, da je zakon takšen, da bo najboljši v tem trenutku. Verjamem, da ga bomo še spreminjali. In tukaj je potrebno povedati, da na istem ministrstvu po mojem ni bilo možno narediti 2 zakonov vzporedno, ki bi bila tako zahtevna, kot je Zakon o energetiki in, po moje tudi, Zakon o rudarstvu. Zato lahko še enkrat potrdim, da je zakon potrebno sprejeti, da se popravijo posledice, ki niso bile – o tem ste govorili tudi moji predhodniki – gre tudi za podaljšanje po 31. oziroma 1. januarju 2011. Zato je tudi naše stališče, da bi bilo treba pravočasno pripraviti zakone in da ne bi smeli puščati tako kratkih časov za našo razpravo. Je pa res in prav, da se potrudimo in da naredimo maksimalno tudi v zelo kratkem času, da se odpravijo težke posledice. Hvala lepa."
7,ParlaMint-SI_2016-04-20-SDZ7-Redna-18.u108,SD,0.55615234375,2016-04-20,0.0535583421587944,"Spoštovana podpredsednica, hvala lepa. Državna sekretarka, kolegice in kolegi! Zakon o varstvu pred diskriminacijo je nov zakon, ki nadomešča veljavno pravno ureditev tega področja. Predlagani zakon pomembno posodablja veljavne norme glede varstva pred diskriminaranjem na podlagi katerekoli osebne okoliščine na različnih področjih družbenega življenja. Temeljni namen nove zakonodaje je vzpostaviti organizacijsko samostojen organ in s tem zagotoviti neodvisnost delovanja zagovornika načela enakosti. Delo na novo vzpostavljenega neodvisnega organa bo torej zagotavljanje neodvisne pomoči žrtvam diskriminacije, osveščanje javnosti, potencialnih žrtev diskriminacije informira o tem, kaj sploh diskriminacija je, svetovanja, izvajanja neodvisnih študij, raziskav in analiz in tako naprej. Zagovornik ne bo prekrškovni organ, torej samih glob tudi v primeru ugotovljenih kršitev ne bo mogel izdajati, temveč bo napotil in predal zadevo ustreznim inšpekcijskim službam, ki so pristojne za posamezna področja. Zakon določa natančno opredelitev osebnih okoliščin in samih področij družbenega življenja, na katerih je zagotovljeno enako obravnavanje oseb oziroma prepovedi diskriminacije zlasti na področju dela in zaposlovanja, vzgoje in izobraževanja, usposabljanja, dostopa do dobrin in storitev, socialne zaščite in socialnih ugodnosti, kot to izhaja iz direktiv Evropske unije. Ta zakon določa varstvo vsakega posameznika in posameznic pred diskriminacijo, ne glede na spol in vse te zadeve, ki jih je že prej državna sekretarka povedala, pri uveljavljanju pravic in obveznosti ter v drugih pravnih razmerjih na političnem, gospodarskem, socialnem, kulturnem, civilnem in drugem področju. In ne, ta zakon ne želi utišati niti kritične civilne družbe, kot nam je bilo očitano, niti opozicije. Nasprotno, spoštovana opozicija! Trdimo, da sta za ustrezno delovanje demokratičnega sistema prav opozicija in civilna družba najbolj ključni. Demokracija in naprednost skupnost namreč ne morata funkcionirati, če ni močne opozicije in če ni kritične civilne družbe, vsaj tako razmišljamo in smo prepričani v socialni demokraciji. Trdno stališče, ki ga zagovarjamo Socialni demokrati, pa je, da je diskriminacija nedopustna, tako kot diskriminacijo samo je treba seveda tudi vse tiste, ki diskriminirajo, preganjati, saj gre za pojav, ki v zahodni sodobni družbi, temelječi na evropskih vrednotah, svobodi posameznike in sprejemanja drugačnosti, ni sprejemljiv. Socialni demokrati se zavzemamo za spoštovanje razlik in sprejemanje posebnosti vsakogar od nas, ker mora postati sestavni del učenja in razumevanja drugih za njihovo dejansko sprejemanje in ne le pasivno dopuščanje. Socialni demokrati zagovarjamo in uveljavljamo koncept sprejemanja in spoštovanja drugačnosti, ki ne le dopušča, temveč krepi pozitivne razlike v človekovem značaju, v človekovi kulturi, nacionalnosti, spolnih in drugih opredelitvah. Strpnost razumemo kot sprejemanje in spoštovanje človekove edinstvenosti, hkrati pa kot primarno načelo, na katerem sta utemeljena solidarnost in partnerstvo. V tem zadnjem času v razpravah vse prevečkrat slišimo, kako so človekove pravice nekaj, kar je nepomembno, čemur se ne bi smeli posvečati in da imamo drugih težav preveč. Sprejetje tega zakona, ki varuje pred diskriminacijo in uvaja ukrepe za odpravljanje diskriminacije je ravno iz tega razloga za Socialne demokrate zelo pomembno. Zato bomo seveda ta zakon tudi podprli. Hvala lepa."
7,ParlaMint-SI_2019-05-22-SDZ8-Redna-08.u74,SD,0.5439453125,2019-05-22,0.99228435754776,"Hvala lepa za besedo, spoštovani gospod podpredsednik. Spoštovana ministrica, spoštovane poslanke in poslanci! Odbor za pravosodje je na 8. seji dne 8. 5. kot matično delovno telo obravnaval Predlog zakona o spremembah in dopolnitvah Zakona o državnem tožilstvu. Predstavnica predlagatelja ministrica za pravosodje Andreja Katič je v dopolnilni obrazložitvi členov povedala, da je cilj predlagane novele doseči skladnost, zakonitost in izvršljivost v izvajanju okrepljenega sodelovanja v zvezi s ustanovitvijo Evropskega javnega tožilstva v slovenskem pravnem redu. Določajo se kandidacijski postopek ter pogoji za uvrstitev na listo kandidatov za imenovanje evropskega tožilca in evropskih delegiranih tožilcev v Evropskem javnem tožilstvu, kar bo omogočilo odzivnost Republike Slovenije na poziv Evropske komisije za posredovanje nabora navedenih kandidatov. Predlagatelj nasprotuje vloženemu amandmaju, ki predvideva soglasje Državnega zbora k predlaganim kandidatom. Predstavnica Zakonodajno-pravne službe je povedala, da so bile na pripombe iz njihovega pisnega pravnega mnenja s strani Ministrstva za pravosodje podana dodatna pisna pojasnila. Državna svetnica Bojana Potočan je predstavila pisno mnenje komisije, ki predlog zakona podpira. Podpredsednica Državnotožilskega sveta je povedala, da so sodelovali pri pripravi predlagane novele in jo v celoti podpirajo. Predstavnik Vrhovnega državnega tožilstva je izrazil podporo predlogu zakona. Opozoril je, da Evropsko javno tožilstvo deluje neodvisno od držav članic in ni primerljivo s slovensko državno tožilsko organizacijo, zato je nasprotoval vloženemu amandmaju. Predstavnica Specializiranega državnega tožilstva je povedala, da na tožilstvu ocenjujejo, da bosta predvidena vsebina in obseg dela evropskih delegiranih tožilcev iz Republike Slovenije predstavljala njihovo polno zaposlitev, zato ni pričakovati, da bi lahko opravljali tudi naloge iz pristojnosti Specializiranega državnega tožilstva. Zaradi ločenosti menijo, da bi jih bilo primerneje umestiti v ločeno organizacijsko enoto znotraj specializiranega specializiranega tožilstva, primerljivo s Civilno finančnim oddelkom. V razpravi so poslanci večinoma podprli predlagano novelo in poudarili pomen Evropskega javnega tožilstva pri varovanju finančnih interesov in proračuna Evropske unije ter s tem interesov tako držav članic kot evropskih državljanov. Opozicijski poslanci so pri tem menili, da bi soglasje Državnega zbora k predlaganim kandidatom za evropskega tožilca in evropske delegirane tožilce, kot ga predvideva vloženi amandma, zagotovilo njihovo nepristranskost in povečalo zaupanje ljudi v delo pravosodja. Koalicijski poslanci so vloženemu amandmaju nasprotovali, saj mora po njihovem mnenju Evropsko javno tožilstvo delovati strokovno in neodvisno od političnih vplivov iz držav članic. Poslanec iz vrst Levice je opozarjal, da imajo države članice različne standarde pri zagotavljanju spoštovanja človekovih pravic ter da je učinkovitost Evropskega javnega tožilstva vprašljiva tudi zato, ker v njem ne sodelujejo vse države članice, zato ga predlagani zakon ni prepričal. Predstavnica predlagatelja je pojasnila, da obravnavana uredba nima običajne oblike, sprejeta je bila na podlagi okrepljenega sodelovanja, zavezuje tiste države članice, ki so k njej pristopile. V nadaljevanju odbor ni sprejel amandmaja Poslanske skupine SDS. Odbor je v skladu s 128. členom Poslovnika Državnega zbora glasoval o vseh členih predloga zakona skupaj in jih sprejel. Ker k predlogu zakona ni bilo sprejetih amandmajev, Odbor za pravosodje predlaga Državnemu zboru, da predlog zakona sprejme v predloženem besedilu. Hvala."
7,ParlaMint-SI_2014-01-28-SDZ6-Redna-21.u168,SD,-0.96044921875,2014-01-28,0.9866253137588501,"Hvala lepa, spoštovana podpredsednica. Gospod državni sekretar! Ne gre čisto v kontekst te točke dnevnega reda, pa vendar se mi zdi pomembno vprašanje, zakaj ta zakon ni bil sprejet lani, zakaj ni bil sprejet predlani, časa smo imeli dovolj na razpolago. Evropske direktive bi morale biti sprejete že pred enim letom, pred letom in pol ali pred dvema letoma – zakaj tega nismo sprejeli? To je odgovor na vprašanje, kdo ni danes zadovoljen in kdo je protestiral proti temu, da bi moral biti ta zakon sprejet že zdavnaj – spomnite se današnje razprave. Moj namen pravzaprav ni bil ta. Zakon celovito ureja razmerja v energetiki, se pravi, organiziranost, regulativo in na nek način pove, na kakšen način bomo urejali na enem mestu energetiko in tudi primerljivo med seboj, kar se mi zdi dobro, ne glede na to, da ne bi vedno znova govorili, kdo je bil za to zainteresiran. Verjamem, da vsi v energetiki, saj za energetiko gre, in energetika je morala dati svoje pripombe. Mi, ki pa smo trenutna politika, pa smo poskušali regulativo urediti tako, da bo energetika tudi naprej uspešna. Verjamem, da smo to tudi naredili. Zakon smo sprejemali hitro, pa vendar temeljito in dolgo. Rad bi tudi tokrat izrekel pohvalo, da je bilo mnogokrat trdo, dolgo, da smo se zelo trdo pogovarjali, ko smo govorili o posameznih rešitvah, pa vendar smo našli na koncu rešitve, ki so pomenile, da smo izboljšali zakon in da smo uredili posamezna področja v energetiki. Vsi, ki smo pri tem sodelovali, smo pravzaprav lahko svoje povedali, kar je bilo tudi slišano, tudi na javni predstavitvi po tisti maratonski nočni seji, ko smo do sedmih sedeli tukaj, pa je potem bila ob desetih javna predstavitev mnenj, pa smo malo takole gledali, pa nas ni bilo veliko takrat tukaj, ko smo o tem govorili. Zato se mi zdi, da je ta zakon uredil tiste temelje, ki jih mora urediti. Zato ni bilo nujno, potrebno pa bi bilo, da bi imeli energetski koncept, saj bo ta energetski koncept pravzaprav povedal, v katero smer in na kakšen način bo Slovenija urejala svojo energetsko oskrbo ali samooskrbo na področju posameznega energenta. Mislim, da je energetska izkaznica najbolj zarezala med prebivalke in prebivalce in da smo skozi amandmaje, skozi dogovore, skozi omilitev vsega tega pri energetski izkaznici naredili tisti minimum, ki ga danes tu lahko z mirno vestjo potrdim. Zato bom zakon podprl, ker mislim, da so v njem vse tiste rešitve, ki ne rešujejo čisto vsakega specifičnega problema, celoto pa zajemajo. Opravljeno je bilo veliko delo, kar vedo samo tisti, ki so kadar koli na takšnem področju kar koli delali. Hvala lepa."
7,ParlaMint-SI_2007-06-22-SDZ4-Redna-29.u42,SD,-0.9609375,2007-06-22,0.9885920882225037,"Hvala lepa. Ne bom ponavljal to, kar je kolega Veber povedal. Ampak na nek način imam občutek, da v zadnjem času se zakoni, ki jih dobivamo v Državni zbor preprosto vsebinsko nanašajo na prepis direktive. Ne upoštevajo pa lokalne specifike. Ali če hočete, ni nobene volje. Tudi amandma, ki je vsebinsko korektnejši, ki samo natančneje, po našem mnenju zagotavlja pogoje, ni te pripravljenosti sprejema. Ker, kako že pravite, to ne piše v direktivi. Naj še enkrat povem, direktiva postavlja robne pogoje. Vendar vsaka država lahko zadeve uredi po svoje. In če se vrnem še na drugo, kar je gospod minister povedal. Glejte, gospod minister, rekli ste, da ta zakon skupaj z Zakonom o železniškem prometu omogoča izpolnitev resolucije o nacionalnih projektih. Veste, mene Resolucija do leta 2023 ne zanima. Zanima me pa, koliko boste namenili v letu 2007 in 2008 po sprejemu tega zakona za izpolnitev pogoja iz 51. člena tega zakona v povezavi s 119. členom. Poenostavljeno. V petih letih je potrebno obstoječa nivojska križanja proge s cesto prvega reda avtoceste so že tako danes izvennivojske narediti kot izvennivojska v petih letih. Koliko je to denarja in koliko boste investirali v letih 2007 in 2008 v dodatna izvennivojska križišča? Zakaj to pravim? Ker vi tukaj lahkotno zapišete, da se bo to naredilo. Ne poveste pa, koliko bo to stalo. Jaz mislim, da je prav, da se to naredi. Vendar morate tudi povedati jasno, koliko boste na podlagi tega zakona opredelili že in to je temeljno vprašanje ocene finančnih posledic v proračunu za leto 2007 in 2008. In, gospod minister, v proračunu za leto 2007, 2008, 2009 in 2010, 2007, 2008 in 2009 ni niti tolarja. Minister, tukaj piše, niti tolarja ni predvidenega. Glede Zakona o poroštvu, gospod minister, pa dobro veva, da ga je potrebno v določeni meri povezano z Zakonom o železniškem prometu, s katerim smo potegnili Zakon o poroštvu v če hočete državni proračun, šele narediti in v realizacijo spraviti z rebalansom proračuna 2007. Ampak na vaši Vladi ste rekli vi, da v naslednjih štirih letih, 2007, 2008, 2009, 2010, ta zakon nima finančnih posledic. Ali to pomeni, da se bodo izvennivojska križanja začela graditi šele leta 2011? To je potrebno jasno povedati pred slovensko javnostjo. Tako kot tukaj piše, sedaj vi pravite, da nobenih dodatnih izven nivojskih križanj v naslednjih treh letih. Drugače pa morate tukaj zapisati neke številke ali pa nam povejte koliko bo teh investicij. Hvala lepa!"
7,ParlaMint-SI_2005-10-24-SDZ4-Redna-10.u183,SD,-0.98193359375,2005-10-24,0.06962920725345612,"Hvala za to, kar ste povedali, gospod minister. Že sama sem vas opozorila, da bi bilo v zakonu o gospodarskih družbah mogoče urediti nekatere stvari, ki bi nakazovale možnost soupravljanja. Žal pa gredo spremembe v zakonu o gospodarskih družbah v drugo smer in je težko verjeti, da se bo dalo direktivo implementirati tako, kot je zapisano v njej. Kar zadeva zakon o preprečevanju nasilja v družini je moja zaskrbljenost toliko večja, ker je bilo mogoče v javnih občilih prebrati, da takega zakona sploh ne nameravate sprejeti in se to delno pokriva z razpravo ob posebnem poročilu varuha človekovih pravic, ker je bilo zelo težko prepričati v.d. direktorja direktorata, da je obravnavo nasilja v družini treba umestiti v poseben zakon. Ne nazadnje sami zadosti dobro veste, da smo že v prejšnjem mandatu govorili o tem problemu, ki ga zaznavajo tudi mednarodne inštitucije, ko govorijo o stanju človekovih pravic v državi Sloveniji. Nasilje v družini, nasilje nad ženskami je eden od največjih problemov te družbe, kar zadeva kršenje človekovih pravic. Zato vas sprašujem: Ali ni zdaj začeti zgodbo popolnoma znova, potem ko so bila medresorska usklajevanja med ministrstvom za notranje zadeve, ministrstvom za pravosodje, ministrstvom za delo, družino in socialne zadeve, ministrstvom za zdravje že zelo daleč, ko je bil že imenovan poseben strokovni svet, se je sestajal, marsikaj pripravil, ko je osnutek zakona že napisan, ali je treba zdaj res vse dati na led in reči, najprej bomo nacionalno strategijo sprejeli, potem bomo pa videli, če je zakon potreben? Hvala."
7,ParlaMint-SI_2008-06-24-SDZ4-Redna-40.u22,OTHER,0.748046875,2008-06-24,0.0070181903429329395,"Hvala lepa. Veseli me, da večina prisotnih političnih strank v dosedanjem izvajanju podpira to pravno ureditev, ki bo v prid vsem uporabnikom, tistim, ki izvajajo te storitve, pa tudi novinarjem in novinarkam. Še posebej bom vesela, če se bo podpora izkazala tudi pri spremembi tistega člena, ki ostaja še odprt in ki bo, po moji presoji, ključno vplival na rešitve, ki bodo dobre. Naj ponovno poudarim in to si je potrebno vtisniti v zavest. Vprašanja avtorskih pravic oziroma storitev klipinga zakonsko sedaj niso izrecno urejena in sedaj je pač neka razpuščena situacija, sicer naj bi vlagali te nežne, ampak pomembne spremembe. Novinarji sploh nimajo zakonskega zagotovila, da so lahko prejemniki nadomestila iz naslova avtorskih pravic. V praksi sedaj zgleda tako, da kliping agencija sklene pogodbo o komercialni uporabi člankov z založnikom, se pravi, z medijem in jim plača uporabo člankov. Avtorji pa morajo, če hočejo ali pa zmorejo, seveda, izterjati odškodnino oziroma pravico do svojega honorarja od medija in se sami potruditi, če se sploh trudijo. In kot vemo, se ne. Razmerje 30:70, je bilo danes rečeno, da je vprašljivo. Res je, mi smo ostali tu odprti v številnih, mimogrede, sploh ne v kakšnih posplošenih in hitrih diskusijah. Konec koncev, diskusije so bile v preteklosti tudi s strani izvajalcev kar široke in dolgotrajne. To možnost smo pustili odprto, še posebej zaradi tega, ker so predstavniki Gospodarske zbornice oziroma tega, če lahko temu tako rečem, ceha, rekli ""nič avtorjem, stoprocentno medijem, samo medijem,"" se pravi, to, kar že je. To pa ni prav. Novinarji so rekli 50:50, ""fifty-fifty"", kakorkoli že, na koncu se ni pojavilo izpodbijanje tega razmerja 30%:70%, ker je konec koncev avtor, novinar bil že skozi delovno razmerje ali skozi honorarno plačilo mediju, delovanju v mediju, že na nek način poplačan za to delo. Če povzamem, Društvo novinarjev, ne pa novinarsko novo združenje, ki ga vodi od teh dni naprej gospod Peter Jančič, se do našega predloga ni opredelilo. Ampak Društvo novinarjev Slovenije je našo novelo pozdravilo tudi v luči dejstva, da je splošen položaj avtorskih pravic novinarjev in novinark vse bolj podrejen kapitalskim interesom medijskih hiš. V pogodbah se morajo včasih novinarji sami tudi odpovedati avtorskim pravicam, še posebej tisti, ki niso zaposleni. Poudarili so tudi, in s tem se strinjam, da novinarji v praksi nimajo pravic iz klipinga, medijske hiše pa to pravico šele zadnje čase pravzaprav uveljavljajo. In zato se absolutno strinjam z društvom, da ta novela prinaša nek žarek upanja. Vesela sem, da jo boste podprli. Seveda sem se čudila, pa nisem edina, da sta v Državnem svetu ta predlog sprememb in dopolnitev zakona o avtorskih in sorodnih pravicah obravnavala dva odbora, Odbor za gospodarstvo in Odbor za kulturo. Znotraj Državnega zbora pa je to novelo obravnaval samo Odbor za gospodarstvo. Mislim, da bi moralo Ministrstvo za kulturo nekaj reči, še posebej zaradi tega, ker je skrbnik medijev oziroma skrbnik avtorskih pravic nasploh. Dobro, tako pač je, in razumem pač, da noče ali ne more biti drugače. Meni je žal oziroma Poslanski skupini Zares je žal, da smo se morali odpovedati oziroma da je bila povožena rešitev glede obveznega kolektivnega upravljanja z avtorskimi pravicami. Zavrnjen je bil, kljub temu, da si tak način zaščite želijo agencije, ki se ukvarjajo s kliping dejavnostjo in tudi izdajatelji, kajti vsako posamezno dogovarjanje okrog [[...]] [[Opozorilni znak za konec razprave.]] [[...]]kot bo mogoče problematično. Ključno, kar je, in usodno, kar je, pa je tisti amandma, ki ga imate na mizi in ki hoče in želi manj restriktivno, manj omejujoče, manj pobožno slediti direktivi Evropske unije, ki je zagotovo nek minimum in pomeni neko izhodišče, ki se implementira v posamezni državi na tak način, kot to ustreza njeni tradiciji, njenim zahtevam in praksi. [[...]] [[Opozorilni znak za konec razprave.]] [[...]]svetu. V nadaljevanju bom tudi obrazložila, zakaj bi bilo potrebno soglašati z našim amandmajem. Hvala."
7,ParlaMint-SI_2014-11-21-SDZ7-Redna-02.u143,OTHER,0.6416015625,2014-11-21,0.9845239520072937,"Spoštovani predsedujoči, spoštovane kolegice in kolegi! Predlog zakona o spremembah in dopolnitvah Zakona o kazenskem postopku, predlog ZKP-M, ne pomeni večjih konceptualnih oziroma sistemskih sprememb ureditve kazenskega postopka, temveč gre za prenos Direktive o pravici do tolmačenja in prevajanja v kazenskih postopkih in Direktive o pravici do obveščenosti v kazenskem postopku v slovenski pravni red. Ureditev, ki izhaja iz določb omenjenih direktiv, pomeni pomemben napredek v smeri boljšega varstva človekovih pravic s področja poštenega sojenja, zagotavljanja učinkovite obrambe, pritožbenega nadzora, ali so bile pravice obrambe spoštovane, ter učinkovitega zagotavljanja jamstva poštenega sojenja osebam, ki ne razumejo slovenskega jezika. Prav tako pa se z direktivama zagotavljajo minimalni standardi glede obveščenosti o pravicah osumljenih ali obdolženih oseb. Razlog za obravnavo predloga ZKP-M po nujnem postopku izhaja iz zamude pri implementaciji in predvsem, da Slovenija v postopku opomina Evropske komisije ne bo prejela denarne kazni, ki lahko predstavlja sorazmerno visok znesek, in sicer tudi do 500 tisoč evrov, in seveda tudi denarnih dnevnih zneskov za vsak dan zamude, kar lahko znaša tudi 20 tisoč evrov za vsak dan zamude pri implementaciji, kar pa bi lahko imelo težko popravljive finančne posledice. Ob tem seveda pripominjamo, da je treba v prihodnje prizadevanja usmeriti v izogibanje takšnim zamudam. Z implementacijo predloga ZKP-M le-ta sledi ustavnim načelom pravnih jamstev v kazenskem postopku in na visoki ravni omogoča osumljencu oziroma obdolžencu izvrševanje njegovih pravic. Prav tako v zvezi s prevajanjem in tolmačenjem v predkazenskem in kazenskem postopku zagotavlja natančnejšo in še bolj jamstveno ureditev. Zaradi navedenega bomo Predlog zakona o spremembah in dopolnitvah Zakona o kazenskem postopku podprli, ne pa tudi predloga amandmaja socialnodemokratske stranke k navedenemu zakonu. Hvala lepa."
7,ParlaMint-SI_2005-10-27-SDZ4-Redna-10.u148,OTHER,0.5712890625,2005-10-27,0.04394720867276192,"Hvala lepa za besedo. Resolucija je nastala na podlagi 15. člena zakona o enakih možnosti žensk in moških. Jaz sem v predhodnih predstavitvah sem slišala kar nekaj pozitivnih besed, optimističnih misli, da pravzaprav ta resolucija predstavlja neko obvezo vladi, da bo stvari, ki so zapisane v njej, začela resno uresničevati. Resolucijo so pripravili na uradu za enake možnosti. In po zagotovilih, ki sem jih dobila sama na matičnem delovne telesu v okviru obravnave te točke, naj bi bila usklajena tudi z vlado, ne nazadnje je vlada njen predlagatelj. Zakaj izpostavljam te zadeve pravzaprav na začetku? Ker se upravičeno bojim, da bo tudi ta resolucija ostala več ali manj le črka na papirju. Pa ne govorim na pamet. Naj samo omenim del zapiska iz matičnega delovnega telesa, kjer sem na direktorico urada, torej pripravljavko zakona, naslovila vprašanje v delu, ki se nanaša na nove terapevtske oblike v okviru svetovalnega dela. Gre za poglavje nasilja nad ženskami, ki je tudi sestavni del te resolucije. Dejstvo je, da se nobena resolucija, pa naj si bo še tako dobro in strokovno pripravljena, pravzaprav ne more izvajati, če za to ni zagotovljenih finančnih sredstev v okviru proračuna. In ravno v delu, ki se nanaša na tovrstne socialne programe, vlada v okviru proračunov za prihodnje obdobje krči sredstva. Dovolite odgovor, ki sem ga dobila, pa bom citirala: ""Vlada je brez pripomb ta nacionalni program sprejela,"" - konec citata. Če bi pravzaprav prvič sedela v tej dvorani in ne poznala preteklih vladnih obljub in ne nazadnje tudi rezultata uresničenih obljub, bi verjetno danes z navdušenjem pritrdila, da bo zaradi te resolucije stanje na širokem področju uresničevanja enakosti žensk in moških v praksi res boljše. V resoluciji so upoštevani tudi problemi, na podlagi katerih so oblikovani strateški cilji. Naj omenim samo nekatere, pogosta pojavnost nasilja nad ženskami, vključno z nasiljem v družini, ter pomanjkanje sistematičnega zbiranja podatkov, raziskovanja tovrstnega nasilja in blage kazni za kazniva dejanja nasilja nad ženskami. Sistemska ureditev preprečevanja nasilja nad ženskami, ničelna strpnost do nasilja nad ženskami, sistemska ureditev preprečevanja spolnega nasilja in ničelna strpnost do spolnega nasilja in tako dalje. To so strateški cilji, zapisani v tej resoluciji. Vlada je oziroma naj bi potrdila besedilo resolucije. Jaz upam, da so predstavniki vlade vsaj prebrali besedilo, kajti vladni predstavniki v isti sapi ugotavljajo, da so kazni za nasilje primerne - spolno nasilje, nasilje nad ženskami. Da je obravnava in reševanje spolnega nasilja v Sloveniji ustrezno. Ja, čemu potem dejansko sploh pišemo resolucije v Sloveniji, ko pa je vse tako zelo dobro urejeno in ko vse pravzaprav dobro funkcionira? Kje je zagotovilo, da resolucija predstavlja korak naprej pri zagotavljanju enakih možnosti žensk in moških v praksi? Optimistična ugotovitev zainteresiranega delovnega telesa državnega zbora, komisije za peticije, ki predlaga, da se k spremljanju izvajanja resolucije pritegnejo tudi nevladne organizacije, ki imajo na mnogih področjih večletne izkušnje, in da se za nevladne organizacije ne nazadnje zagotovijo tudi proračunska sredstva. Hvala bogu, bom rekla, saj so dosedanje tradicionalne oblike v okviru vladnih institucij, center za socialno delo je ena izmed takšnih oblik, pravzaprav izkazale za neučinkovito oziroma nezadostne in preveč zaprte ter, ne nazadnje, podvržene tudi zgolj samokontroli za potrebe sodobnega časa. Roko na srce, veste, in toliko vesti, upam, da pravzaprav vsak človek ima, tudi v tem parlamentu, sam pri sebi. Lepo je govoriti prazen govor. Danes smo slišali, da so pomembna dejstva in o dejstvih bom govorila v nadaljevanju. Naj še enkrat spomnim, spoštovane kolegice in kolegi, čeprav smo danes že slišali, pa vendar v okviru prejšnje točke oziroma prejšnjih točk. V okviru preteklih proračunskih razprava smo v Slovenski nacionalni stranki vložili amandma, amandma za prerazporeditev sredstev, iz konta materialni stroški varuha človekovih pravic, ki so predvideni v višini skoraj 80 milijonov tolarjev, v postavko osnovna sredstva za delovanje nevladnega združenja proti spolnemu zlorabljanju, ki je, mimogrede - pa tukaj poudarjam mimogrede - edina tovrstna specializirana oblika pomoči žrtvam spolnega nasilja - otrokom in odraslim, deklicam in ženskam, torej tistim skupinam, ki so tudi po ugotovitvah, zapisanih v tej resoluciji, najbolj ogrožene skupine. Še več. To združenje, nevladno združenje poleg vseh ostalih dejavnosti nudi strokovno izobraževanje tudi delavcem vladnih organizacij, centrom za socialno delo, šolam. Za 3 milijone tolarjev sredstev je šlo, a tudi predsednica, ki je podpisana pod prej omenjeno ugotovitev komisije za peticije, ni v sebi prepoznala dovolj morale, da bi podprla ta amandma. Dvojna morala in nezadosten namen bi rekla. To so pravzaprav tiste stvari, zaradi katerih je naša družba še vedno nekaj korakov za evropskimi družbami, konkretno na tem področju. Do leta 2004 je bilo v Sloveniji sprejetih 8 direktiv in ena dopolnitev direktive o enakem obravnavanju žensk in moških, ki urejajo področje zaposlovanja in socialne varnosti. Jaz bi bila zelo vesela, če bi danes dobila od predstavnikov vlade, tistih, ki imajo dejansko v tej državi moč, da odločajo o stvareh, odgovor pravzaprav, kakšni so rezultati teh sprejetih direktiv. Dovolite mi, v nadaljevanju bom preletela, ker pravzaprav moram reči, da sem na nek način razočarana, predstavnikov vlade, tistih, ki sem jih prej omenila, danes tukaj ni, zato tudi verjetno odgovorov na vprašanja, ki se zastavljajo sama po sebi ob branju resolucije, ne bom dobila. Pa vendar, preletela bom pravzaprav poglavja dopolnjenega predloga resolucije, ki pravzaprav mora biti, vsaj tako nam je na isti seji matičnega delovnega telesa zagotovila državna sekretarka na predmetnem ministrstvu, gospa Marjeta Cotman, temeljna podlaga za vse nadaljnje zakone, ki jih bo pripravljalo ministrstvo za delo, družino in socialne zadeve na področju zaposlovanja, nasilja dela in tako dalje. Še prej naj se pravzaprav za hip ustavim pri sredstvih, namenjenih za uresničevanje posebnih ukrepov na področjih na podlagi nacionalnih programov. Dolg je pravzaprav postopek, od direktiv, deklaracij, internih resolucij, nacionalnih programov, če že pride do zakonov, pa se ponavadi ustavi pri njihovi realizaciji. Jaz vseeno naslavljam pravzaprav na predstavnike vlade vprašanje, v katero področje spadajo programi in kakšni programi so predvideni v okviru sistemske ureditve preprečevanja nasilja nad ženskami, v okviru ničelne strpnosti do nasilja nad ženskami ter ne nazadnje v okviru sistemske ureditve preprečevanja spolnega nasilja in ničelne strpnosti do spolnega nasilja. Tabela je na strani 25 v poročilu matičnega delovnega telesa, kjer je seveda tudi resolucija dopolnjena. Ne govorim na pamet, združenje, ki sem ga danes že omenila, namreč je v preteklem letu iz proračuna prejelo zgolj 600 tisoč tolarjev sredstev. Zato sem izpostavila omenjeno tabelo, programe in seveda finančna sredstva. Pa kljub temu da gre konkretno za omenjeno združenje, za širok spekter dela na področju spolnega nasilja, nasilja na nivoju celotne države Slovenije. Besedilo resolucije je dobro besedilo, strokovno dobro pripravljeno, saj gre ne nazadnje za sklop ugotovitev, ki izhajajo iz prakse, torej iz vsakdanjega življenja. V Slovenski nacionalni stranki bomo vsekakor resolucijo podprli, pa ne zgolj za to, veste, da bomo navzven delovali kot demokratični zagovorniki oziroma zaščitniki enakih pravic žensk in moških. Zato, ker verjamemo, da je ne nazadnje tudi dobro govoriti in opozarjati ljudi, ki imajo moč v tej državi, da probleme, ki se v družbi pojavljajo, odpravljajo. In resnično pričakujem, da bo vlada upoštevala oziroma znala upoštevati znana dejstva, ki so navedena v resoluciji, in kar najučinkoviteje pristopila k njeni realizaciji. Zato naj še enkrat ob koncu opozorim. Zakon o preprečevanju nasilja v družini še ni pripravljen, kljub temu da je državni zbor to nalogo naložil vladi 15.7.2004, torej preteklo leto. Zakona o duševnem zdravju še ni. Neurejeno je preživninsko področje, ob novih poslovnih kriterijih v okviru socialnega memoranduma bodo še bolj prizadete že sedaj socialno ogrožene skupine delavcev oziroma predvsem delavk. Področje spolnega nasilja, vključno s kaznovalno politiko, ki je sramotna za demokratično državo, pa je tako neučinkovito in nedodelano, da dejansko sodimo na sam konec med evropskimi državami. Pa mi dovolite, da v tem delu preberem oziroma navedem izsek, verjetno ste brali današnje časopise, ko sem ravno omenila spolno nasilje oziroma čudovito urejeno kaznovalno politiko v naši državi. Podnaslov: Doslej nekaznovanega obtoženca so obsodili na zgolj tri leta in deset mesecev zapora za spolno zlorabo desetletne deklice. Za spolni napad na osebo, mlajšo od 15 let, ko je storilec uporabil silo ali žrtvi zagrozil z neposrednim napadom na življenje ali telo, predvideva kazenski zakonik najmanj tri leta zapora. Veste, to so tista področja, ki jih je treba nujno urediti, in to so tista področja, do katerih vlada ne sme in ne more biti več indiferentna. Tudi ta področja so zajeta v resoluciji, zato resnično upam, da se bo vlada lotila in s konkretnimi ukrepi začela reševati najbolj pereče probleme v naši družbi. Še eno zadevo bi izpostavila na koncu, ki se bo, verjamem, resnično v prihodnjih letih začela odvijati oziroma uresničevati v prid slovenskim državljankam in državljanom. Za odpravo diskriminacije žensk so kot ključni izpostavljeni naslednji problemi: pogosta pojavnost nasilja nad ženskami, vključno z nasiljem v družini, kar sem že omenila, ter v povezavi s tem pomanjkanje sistematičnega zbiranja podatkov in raziskovanje nasilja nad ženskami in blage kazni, še enkrat poudarjam, za kazniva dejanja nasilja nad ženskami; trgovina z ženskami in dekleti v Sloveniji ter pomanjkanje podatkov o pojavu in celovite strategije za boj proti trgovini z ženskami in dekleti; vertikalna in horizontalna segregacija na trgu dela in naraščajoč delež brezposelnih mladih iskalk prve zaposlitve; razlike v plačah žensk in moških, predvsem v gospodarskih družbah in podjetjih; visoka stopnja materialne umrljivosti; ohranjanje tradicionalnih predsodkov glede vloge in odgovornosti žensk in moških v družini in družbi na sploh ter slabši položaj starejših žensk, predvsem podeželskih in pripadnic manjšinskih skupin ter pomanjkanje podatkov o položaju teh ranljivih skupin žensk. Kar nekaj je perečih področij v Republiki Sloveniji, žal, resnično žal se bojim, da zaenkrat vladna strategija oziroma prvi koraki, koraki vlade v prvem letu ne kažejo na to, da bi se začele zadeve odvijati na bolje. Jaz verjamem tudi predstavnikom koalicijskih strank, ker so dejali, da resolucija predstavlja dejansko neko obveznost za vlado, da bo začela napotke iz te resolucije oziroma programe uresničevati, da bo vlada tokrat ukrepala učinkoviteje in predvsem konstruktivno v smislu odpravljanja perečih problemov v slovenski družbi. Kot sem že dejala, bomo resolucijo, ker je dobra, v Slovenski nacionalni stranki podprli."
7,ParlaMint-SI_2002-03-27-SDZ3-Redna-14.u157,OTHER,-1.0,2002-03-27,0.08227134495973587,"Saj ne vem, najbrž nisem prav slišal, gospod Peterle, ampak zdi se mi pa, da ste rekli, za zlorabe poslovnika in za zlorabe zakonov ni potrebno navajati dokazov. Jih je pa veliko. Gospod Peterle, za to, če komu očitate, da zlorablja poslovnik, morate navesti kakšen podatek. In zlorabljali naj bi to mi, vi pa nam očitate. Ni moralno, ni pošteno, da to počnete na tak način. In to uporabite kot argument, zakaj ne boste sprejeli nekih stvari, ki so predlagane popolnoma korektno in tako naprej. Vi recite pošteno, da se s tem ne strinjate in tako naprej. Če bi sledil logiki, ki sem jo razlagal tukaj že, pa na komisiji, pa, ki je zapisana predvsem v poslovniku, potem bi vaš argument, da vlada naj ne bi dajala amandmajev, odpadel. Vlada na svoje zakone po tem poslovniku ne bo mogla dajati amandmajev, ampak bo morala narediti zakon kvalitetno in ga ne poslati naprej. Sedaj pa ni poslovniške možnosti, da bi [[...]]Ja, boljšo vlado bomo dobili takrat, ko boste vi, recimo, participirali kaj zraven. Tu ni debate. Tu pač vi mislite, da je slaba, mi pač mislimo, da delajo tako, kot lahko delajo. To vse drži. In ravno to, gospod Peterle, ta poslovnik rešuje. In da ne govorim gospodu Soku, zakaj spreminjati zakonodajni postopek. Lahko vam razložim vse še petnajstič, ampak zares v obrazložitvi poslovnika, zares v vseh dosedanjih analizah, konec koncev je bilo posvetovanje pred mislim da 14 dnevi v tej hiši o zakonodajnem postopku, kjer so bili znanstveniki, profesorji, analitiki in tako naprej in so izdali debelo študijo na to temo. Vsakoleto dela naš raziskovalni sektor analize in primerjave z delom v našem parlamentu in z drugimi parlamenti. Teh analiz je narejenih nešteto. Vse te analize govorijo, vključno s poročilom evropske komisije, vsako leto, ki prav tako analizira naše delo in naše postopke z neke distance in najbrž še lažje vidi stvari, ki ""štrlijo"" ven, da tako rečem. Ena od teh stvari je najbolj kardinalna, to je zakonodajni postopek. Opozarjajo na zakonodajni postopek. Da imamo zapletenega, dolgega, da ponavljamo stvari v prvem branju, v drugem in celo tretjem in še ob čisto zaključnem, pred glasovanjem zakona v celoti, se nam včasih zgodi, da se razplamti neka razprava. To ni ne produktivno, ne koristno, predvsem pa ni za neko preglednost, za neko normalno delo koristno. Tako da jaz vendarle mislim, da je argumentov, analiz, zakaj zakonodajni postopek spremeniti, veliko. Če pa želite, vam bom do zjutraj vse te ""bukle"" in vse te stvari prinesel sem, pa bova skupaj kaj pogledala. Samo ne vem, če bom imel veliko časa za ta del opravil. Ampak zares te analize obstajajo. In pravite, terminski plan ni najbolj pomembna zadeva. Terminski plan dela državnega zbora je najbolj pomembna zadeva, če hočemo organizirati delo, ne mi, vsi skupaj, vodstvo, strokovne službe in tako naprej. Najbolj pomemben je terminski plan. Jaz se bojim, da gremo v nek kompromis, ki bo skrajšal čas za vlaganje amandmajev. Zakaj vlaganje amandmajev pet dni prej? Zato, da lahko vlaga poda mnenje, da sekretariat poda mnenje, da se pridobi še kakšno strokovno mnenje, kakšen javni odziv in tako naprej. In temu je namenjeno planiranje, terminski plan in tako naprej. Zastonj je, da predstavniki 14 poslancev rečejo, ne bomo delali tako, potem pa pridemo sem in glasujemo drugače."
7,ParlaMint-SI_2016-09-23-SDZ7-Redna-22.u72,OTHER,-1.0,2016-09-23,0.05459115654230118,"Hvala za besedo. Če gremo od zadnjega konca, ko se je gospod Podkrajšek spraševal, zakaj je bilo izglasovano na Odboru za kulturo, da so ti sklepi neprimerni pa kdo je mentor, da nam naroča, da ne smemo tega potrditi in pa da je nespodobno, da so bila priporočila neprimerna in kakšni so motivi za to pa, da če se bojimo, da nas ne bo v oddajah RTV [[…]]neke špekulacije in o tem kaj, se na kavah pogovarja s kom in tako dalje. Mu moram pač odgovoriti, da je odgovor zelo preprost. Priporočila so neprimerna zaradi tega, ker Vlada Republike Slovenije pač nima pristojnosti, da poziva vodstvo RTV Slovenija, da karkoli počne, ker pač tega ni. Iz tega naslova je to neprimerno, da bi se sploh obravnavalo, ker protizakoniti akti oziroma protizakonita priporočila ne morejo naprej v obravnavo, če je povsem nesmiselno oziroma protizakonito. Potem, zakaj naj bi ustanovili nek nacionalni medijski svet, ki mora biti nadziran s strani Evropske komisije, in zakaj mora to ustanavljati vlada, je tudi popoln nesmisel, ker pač to nikjer v Evropi ne obstaja. Nikjer v Evropi nacionalnega medijskega sveta, ki naj bi bil bojda neodvisen, ne nadzira Evropska komisija, da bi ga pa vlada kje ustanavljala, mi pa tudi ni znano. Ampak o tem nekoliko kasneje. Da se vrnemo k tem zadevam, ki jih je gospa Bah Žibert govorila, kako je bilo to zavrnjeno na dveh sejah Odbora za kulturo. Prvič je bilo seveda zavrnjeno zaradi tega, ker je bil cel kup takih konkretnih navedb, kateri novinar, ob kateri priložnosti, o katerem poročanju je po njihovi oceni delo nekorektno in ker [[…]]Še enkrat moram prebrati mnenje Zakonodajno-pravne službe, ki je povedala, »da pristojnost Državnega zbora in položaj RTV Slovenija obravnave načina poročanja in njegovega ocenjevanja ne dopuščajo.« Jih je bilo treba pozvati, da naj pač spremenijo gradivo, ki so ga predložili. Potem so to umaknili sicer iz gradiva, ampak živ krst ni uspel razumeti, kaj vendarle želijo s tem, da s tretjim priporočilom »Državni zbor priporoča Vladi Republike Slovenije, da v skladu z Evropskimi standardi ustanovi neodvisen nacionalni medijski svet, ki mora biti nadziran s strani Evropske komisije, da se zagotovi skladno z evropskimi vrednotami«. Tega pa nekako niso uspeli podkrepiti z nobenim smiselnim gradivom, da bi jih razumeli, v katero smer želijo razpravljati. Recimo, načeloma bi se lahko pogovarjali o tem kot o nekem sistemskem ukrepu. In prav je, da se mi je zahvalila prej gospa Bah Žibert, ker sem naredil nalogo namesto njih. Pri Odboru za kulturo se seje ne sklicujejo na podlagi dveh ali treh fotokopij nekih člankov iz časopisov, kakor je slučaj pri delovnih telesih, kjer jih vodijo njihovi poslanci. Takrat jim mediji pač pridejo prav, ko ugotovijo, da mediji pišejo, kar bi lahko bila iztočnica za njihov razprave in hitro skličejo kakšno delovno telo. Tukaj na Odboru za kulturo vendarle jaz pričakujem malo več, nekaj vsebinskega. In ker oni pač niso bili v stanju narediti, sem povprašal jaz, kako je to glede nadzora Evropske komisije. Obrnil sem se na gospoda Zorana Stančiča, vodjo predstavništva Evropske komisije v Sloveniji. In kaj mi je odgovoril? Citiram, to je iz njegovega dopisa: »Okvirno medije regulira med drugimi Direktiva o avdiovizualnih medijskih storitvah, ki pa na načelni ravni opredeljuje zgolj širša načela. Bolj natančno so podane zahteve o širjenju avdiovizualnih programov drugih držav, preprečevanju sovražnega govora, oglaševanju in podobno. Evropska komisija nima nekega nadzornega telesa, zgoraj omenjena direktiva pa predpisuje kontaktni odbor, sestavljen iz predstavnikov držav članic. Namen tega odbora ni nadzor. Sama organiziranost oziroma upravljanje medijev v Direktivi o avdiovizualnih storitvah ni opredeljena.« To se pravi, to je, kako je zadeva urejena na relaciji Evropska komisija posamezna država članica. Potem sem še naprej delal domačo nalogo, ki je SDS pač ni zmogel, in sem šel pogledat primerjalni pregled medijske svobode. In zdaj kaj pa piše tukaj notri, med drugim, citiral bom samo nekatere pasuse: »Pomembno vlogo pri zagotavljanju svobode medijev ima tudi Evropska listina o svobodi tiska. Listino je maja leta 2009 podpisalo 48 evropskih novinarjev iz 19 držav s podporo Evropske komisije, da bi zaščitili tisk pred vmešavanjem vlade, novinarjem pa zagotovili dostop do virov informacij.« Gospodje iz SDS pa hočejo, da Vlada ustanovi domnevno neodvisen medijski svet. Dalje: »Nazadnje je Evropski parlament v resoluciji iz maja 2013 v listini Evropske unije povedal, da države članice in Evropsko unijo pozval naj spoštujejo, zagotavljajo, varujejo in spodbujajo temeljno pravico do svobode izražanja in obveščanja in naj zato ne ogrožajo svobode medijev, na primer s poskusi neprimernega in političnega vplivanja ali pritiskov ter vsiljevanjem strankarskega nadzora, cenzure medijev ali z omejevanjem ali neprimernim oženjem svobode« in tako dalje in tako dalje. Dalje je tudi v tej raziskavi jasno napisano: »Evropski parlament tudi opozarja, da Evropska unija ima pristojnosti na področjih, ki so povezana z mediji, kot so notranji trg, avdiovizualna politika, konkurenca, vključno z državno pomočjo, telekomunikacijami in temeljnimi pravicami.« Dalje pa, Evropska komisija je večkrat odgovarjala na pobude iz Evropskega parlamenta in podpredsednica Evropske komisije je junija 2012 na Forumu o pluralnosti medijev v Bruslju poudarila, citiram: »Trenutno Evropska unija nima pravne pristojnosti za ukrepanje na področju medijskega pluralizma, kot del svojega normalnega poslovanja. V praksi je vloga komisije, da vključuje poimenovanje in sramotenje države ad hoc, ko se pojavijo težave.« Konec citata. Jaz še nisem slišal, da bi nas Evropska komisija sramotila zaradi tega, ker naj bi bili mediji zatirani oziroma da bi bili nepluralni oziroma, da bi bilo s tem kar koli narobe. Če gremo naprej pogledati, kako je z medijskimi sveti po Evropi. Avstrija, Svet za tiskane medije, ki sta ga ustanovili leta 1961 Združenje avstrijskih časopisov in Unija avstrijskih novinarjev, nobene vlade ni slišati, da bi bila zraven. V Belgiji, prav tako imamo belgijska združenja časopisnih založnikov, novinarjev in dnevnikov, ki so leta 1982 ustanovili Svet za tiskane medije. Potem na Danskem podobno. Potem na Finskem imamo, založniki in novinarji so ustanovili prostovoljni samoregulirani svet za množične medije, njegov osnovni namen je, da razlaga dobre strokovne prakse in tako naprej. V Italiji ni sploh institucije, ki bi nadzorovala izvrševanje pravic do medijske svobode, v Luksemburgu je prav tako Svet tiskanih medijev, kjer so predstavniki časopisnih urednikov in novinarjev in tako dalje in tako naprej. To so sveti, ki so avtonomni, to so sveti, ki jih ne ustanavljajo vlade. Poglejte, jaz sem naredil domačo nalogo namesto SDS, ta njihov predlog je popolna neumnost. Niti nima Evropska komisija pristojnosti, da bi kar koli nadzirala v posamezni državi članici, nobene, niti nikjer vlada ne ustanavlja tovrstnih svetov. In potem gospod Podkrajšek se tukaj zgraža, kako mi nismo ta priporočila, ki so tako zelo osnovana in trdno utemeljena, priporočali še naprej, da si bo Vlada polastila nekih pristojnosti, ki jih sploh nima, da bo pozivala javno RTV Slovenijo, da naj prizna, da ne izvršuje zakonov in potem naj pove, zakaj tega ne počne. To je neke vrste podobno oziroma je tragikomično podobno nekemu inkvizicijskemu postopku, ko ti rečeš, mi vemo, da si ti čarovnica, zdaj pa samo priznaj, zakaj si čarovnica pa kdaj si začela čarati, potem bomo pa mi naprej videli, kaj bomo s teboj naredili. Mislim, to je po logiki sami, kako si predstavljajo ta priporočila, je tudi popolnoma nekaj, kar je povsem neprimeren pristop in pomeni grobo vmešavanje politike v nekaj, kar je z zakonom jasno določena avtonomija – 2. člen Zakona o Radioteleviziji Slovenija. Naj ob koncu poudarim, da je ne glede na to, kar je bilo danes rečeno, in ne glede na vsa ta priporočila, ki so povsem neutemeljena, neosnovana, pomembno, da nastaja strategija razvoja medijev v Republiki Sloveniji do leta 2024, da smo že videli neke osnutke, na katere smo imeli tudi mi zelo resne pripombe, da pričakujemo, da bo nova verzija strategije razvoja medijev zagotovila med drugim tudi javno, ne pa državne oziroma vladne radiotelevizije, in da se bodo vzpostavili morda vsi tisti mehanizmi, ki so danes lahko pomanjkljivi in da bo ta razprava široka, pluralna, zlasti ob sodelovanju novinarjev samih, njihovih stanovskih društev, same radiotelevizije in da bomo prišli do nekih kvalitetnih izboljšav, ker glede tega se pa že strinjam, da je ta zakon zastarel in bi ga bilo v mnogočem treba posodobiti, vendar po mojem prepričanju daleč od teh mehanizmov, ki jih priporoča SDS v teh priporočilih, ki smo jih [[izklop mikrofona]]"
7,ParlaMint-SI_2006-02-28-SDZ4-Redna-14.u157,OTHER,-1.0,2006-02-28,0.08309227228164673,"Res ne vem, ali bi bilo, če bi bilo to, kar gospod Jerovšek govori res, potrebno potem sploh še kaj razpravljati. Torej, če vam je do tega, da se ne greste licemerstva in da ne citirate tistih, ki so prizadeti in ogroženi in nerešeni z zakonom, ki ne velja več, potem bi se preprosto dogovorili in to vrnili nazaj v zakon. Vam do tega ni. Sklicujete se na to, kako nekaj ni bilo narejeno. Citirate neko gospo a istočasno zagovarjate neureditev tega vprašanja. To je sprenevedanje, licemerstvo, kakorkoli hočete. Licemerstvo bi bilo - gospod Jerovšek - če bi jaz leta 1996 ne podprl tega zakona, če bi 1998 leta ne podprl tega zakona, če se ne bi vsako leto pri proračunu prepiral z ministrom za finance, z ministrom za okolje, z ministrom za zdravje, z ministrom za delo in vključno z gospodom Štrovsom, da je potrebno v zakon o proračunu oziroma v proračunu zagotoviti sredstva za te namene. Še več. Zagotovljenih je bilo toliko, kot je bilo danes rečeno, da so bila potem prerazporejena na druga področja. O čem torej govorimo. Govoriti o tem, da koliko ljudi je bilo v Sloveniji v preteklosti na različnih koncih, pri različnih dejavnostih, pri različnih delih izpostavljeno škodljivim vplivom in da je to argument, kako ne reševati tiste, ki so evidentno že bili pripoznani kot kategorije prebivalcev, ki so bili že pripoznani, da jih mora država in da je prav, da jih država rešuje, da se jim s tem argumentom jemlje pravica. Ne! Jaz sem zato, da se to uredi in tudi vse ostale skupine prebivalcev, ki so na tak ali drugačen način bile izpostavljene, in da jim država mora v mejah možnosti vsekakor - s tem se strinjam - pomagati in reševati stvari. Tisto, kar se je ugotovilo v zadnjem obdobju, je več kot jasno, da so nekatere stvari, ki so bile še včeraj kot pospešek proizvodnji, kot pospešek večjemu predelovanju hrane in tako naprej, da so danes škodljive, da se odpravljajo, da se stimulira in da ta država in Evropska unija, če hočete, Evropska komisija stimulira tudi skozi subvencije na kmetijstvu - veste. Silne milijarde gredo ravno v to smer - škoda, da gospoda Soka ni tukaj, ravno v to smer, da se odpravljajo posledice takega načina kmetovanja, da se intenzivnost odpravlja, da se uravnoteža naravo in tako naprej. Saj vendarle so to dosežki razvoja civilizacije, stroke in našega prilagajanja temu. Samo zato gre pri tem. Ni potrebno nobenih dolgih razprav, nič kazati za nazaj. Mi smo to naredili kar smo."
8,ParlaMint-SI_2021-11-16-SDZ8-Redna-27.u126,SDS,0.513671875,2021-11-16,0.5000989437103271,"Spoštovana predsedujoča, hvala za dano besedo. Spoštovani minister, kolegice, kolegi! Pred nami je predlog sprememb proračuna za leto 2022 in dopolnjen predlog proračuna za leto 2023. Predloga sta osredotočena na postopno okrevanje in umikanje začasnih ukrepov za obvladovanje posledic epidemije in izvajanje strukturnih ukrepov za povečanje odpornosti gospodarstva, podprtih z investicijami na ključnih področjih. Splet ekonomskih in proračunskih politik je tako osredotočen na postopno okrevanje in umikanje začasnih ukrepov za obvladovanje posledic epidemije in izvajanje strukturnih ukrepov za povečanje odpornosti gospodarstva, podprtih z investicijami na ključnih področjih. S tem se bo po obdobju epidemije, v katerem veljajo izjemne okoliščine in odstop od fiskalnih pravil, zastavila pot za postopno uravnoteženje državnega proračuna. V predlogu sprememb proračuna za leto 2022 načrtujemo prihodke v višini približno 11,47 milijarde evrov, kar je za 4,5 % več kot v sprejetem proračunu za leto 2022. Odhodki se načrtujejo v skupni višini približno 13,94 milijarde evrov po denarnem toku, kar je 10,7 % več kot v sprejetem proračunu za leto 2022. Proračunski primanjkljaj bo po načrtih tako dosegel približno 2,47 milijarde evrov ali 4,6 % bruto domačega proizvoda, ker smo še vedno v fazi okrevanja in odpravljanja posledic epidemije. V predlogu proračuna za leto 2023 pa se načrtujejo prihodki v višini približno 11,84 milijarde evrov, kar je 3,3 % več kot v predlogu sprememb proračuna za leto 2022. Odhodke se načrtuje v višini približno 13,36 milijarde evrov po denarnem toku, kar je za 580 milijonov evrov manj od odhodkov, načrtovanih v predlogu sprememb proračuna za leto 2022. Proračunski primanjkljaj bo po načrtih tako dosegel približno 1,52 milijarde evrov ali 2,6 odstotne točke bruto domačega proizvoda. Proračuna za leto 2022 in 2023 sta po mnenju Poslanske skupine SDS optimistično in razvojno naravnava, s sredstvi za investicije, kakršnih ta država še nikoli v vsej svoji zgodovini ni imela na voljo. Prihodnje leto in leta 2023 bo teh za več kot 2 milijardi evrov. Ta sredstva je Vlada Republike Slovenije pravično razdelila po celotni državi in po vseh sektorjih. Med pomembnejšimi so naložbe v zdravstvu, ki jih bo v vsakem od prihodnjih dveh let za 200 milijonov evrov. V dveh letih bo šlo za investicije v zdravstvo več denarja, kot ga je bilo porabljenega v preteklem desetletju. Poudariti je treba še investicije v cestno in železniško infrastrukturo pa v protipoplavno varnost, v oskrbo s pitno vodo, v vrtce in osnovne šole ter športno infrastrukturo kot tudi v kulturo, znanost in digitalno povezljivost. Načrtujejo se tudi znatna sredstva za naložbene v domove za starejše. Brez investicij bi bil proračunski primanjkljaj znatno nižji, investicije prinašajo večjo dodatno vrednost, ta pa večje dohodke zaposlenim in večje dobičke podjetjem. Tako se v okviru proračuna za leto 2022 in 2023 načrtujejo znatna sredstva za gradnjo, rekonstrukcijo oziroma izboljšave bivalnih pogojev v okviru najmanj desetih enot domov za starejše v skupni kapaciteti več kot 600 dodatnih postelj. Obseg pokojninske blagajne se bo vsako leto povečeval ob zagotavljanju stabilne in trajne skrbi za upokojence, pri čemer je treba poudariti, da se bodo pokojnine uskladile enkrat letno na podlagi rasti povprečne mesečne bruto plače in povprečne rasti življenjskih potrebščin v Republiki Sloveniji, ki jih ugotovi in uradno objavi Statistični urad Republike Slovenije. Izvedeno bo izplačilo letnega dodatka v petih razredih in v nekoliko višjih zneskih kot v letošnjem letu. Pri predlogu proračuna za leto 2022 je upoštevana uskladitev pokojnin in drugih prejemkov v višini 4 %, kar pomeni v denarju okoli 236 milijonov evrov. V Poslanski skupini Slovenske demokratske stranke smo prepričani, da so bili vsi odhodki za ublažitev posledic epidemije covida-19 upravičeni. Slovenija in Vlada Republike Slovenije je s covid ukrepi zaščitila delujoče gospodarstvo, ohranila delovna mesta ter zaščitila najbolj ranljive skupine državljank in državljanov Republike Slovenije. Danes številke kažejo, da ima Slovenija izmed članic Evropske unije eno izmed najvišjih gospodarskih rasti in da ima Slovenija med državami članicami Evropske unije eno izmed najmanjših brezposelnosti. To je vsekakor podatek, ki vliva optimizem. Treba je poudariti, da Slovenija v danem trenutku beleži brezposelnost malo več kot 66 tisoč ljudi. Na drugi strani pa je treba poudariti, da Zavod za zaposlovanje v danem trenutku razpisuje več kot 20 tisoč delovnih mest, kar pomeni, da je lahko brezposelnost verjetno v danem trenutku še bistveno nižja kot 66 tisoč brezposelnih ljudi. Največji optimizem pri proračunu vliva tudi napoved Evropske komisije, ki Sloveniji še vedno napoveduje gospodarsko rast. Še bolj pomembno je, da Evropska komisija napoveduje gospodarsko rast tudi za 10 držav, v katere Slovenija največ izvozi. Veliko govora s strani opozicije je bilo o zadolženosti Republike Slovenije. Treba je poudariti te poudarke, ki smo jih povedali sedaj – Slovenija ima najmanjšo brezposelnost v državi Evropske unije, ima eno največ gospodarskih rasti; in to gre predvsem po zaslugi covid ukrepov. Covid ukrepi so zahtevali tudi vrsto odhodkov v državnem proračunu. V Poslanski skupini Slovenske demokratske stranke smo prepričani, da so se v obdobju covid krize od leta 2020 zadolžile vse države na svetu. S predavanji in grafi, ki jih je uprizarjala opozicija tako na matičnem odboru, Odboru za finance, kot danes, bi lahko nastopali tudi v avstrijskem parlamentu, nemškem parlamentu, italijanskem parlamentu. Prepričani smo, da ni države v času covid krize, ki ne bi svoje zadolženosti povečala in pa povečala svoj primanjkljaj. Govora je tudi o strukturnem primanjkljaju. S tem se v Slovenski demokratski stranki strinjamo, vendar smo absolutno prepričani, da je strukturni primanjkljaj Republike Slovenije rep, ki ga Slovenija vleče že več kot 10 let. In najmanj, kjer je to, da je strukturni primanjkljaj prišel s tretjo Janševo vlado. Edinokrat, ko se je v Sloveniji strukturni primanjkljaj resnično znižal, je bilo z uveljavitvijo ZUJF-a. Tudi v Slovenski demokratski stranki smo prepričani, da bo v prihodnosti treba pozornost posvetiti zmanjšanju strukturnega primanjkljaja. Z vsemi ukrepi, ki so napovedani, in tudi z investicijami v višini več kot 2 milijardi evrov smo v Poslanski skupini Slovenske demokratske stranke prepričani, da je Slovenija na pravi poti, kajti dvemilijardne investicije bodo imele multiplikativni učinek na proračun, odpirale bodo nova delovna mesta. Tveganja, ki jih v Slovenski demokratski stranki vidimo pri proračunu tako za leto 2022 kot za leto 2023, so seveda rast cen na svetovnih trgih, predvsem na področju energentov in hrane. Prepričani smo, da na nek način obstaja velika verjetnost, da inflacija trka na velika vrata. In kar je treba še izpostaviti, tveganja, ki jih vidimo v letu 2022 in leta 2023, so težave v dobavnih verigah. V Slovenski demokratski stranki smo prepričani, da je treba veliko resnost usmeriti tudi k preoblikovanju fiskalnega pravila. Prepričani smo, da tako Evropska komisija kot finančni ministri znotraj držav Evropske unije delajo na tem področju in da bo do teh sprememb lahko prišlo tudi že v bližnji prihodnosti. Glede samega dolga smo v Slovenski demokratski stranki prepričani, da za dolg oziroma kredit je pomembno, za kaj ga porabiš in kakšen je njegov namen. Za obdobje 2020–2021 in naprej lahko rečemo, da je ta vlada ta sredstva porabila predvsem za ljudi, za najbolj ranljive skupine in za gospodarstvo; v preteklih vladah pa so se ta sredstva bolj kot ne porabljala za banke in pa finančno industrijo. Da je Slovenija na pravi poti, je vsekakor verjetno tudi podatek, da bonitetne ocene Slovenije ostajajo na istem nivoju ali se celo povečujejo. To pomeni, da tuje agencije Sloveniji zaupajo, jo ocenjujejo kot stabilno državo. V Poslanski skupini Slovenske demokratske stranke smo prepričani, da so spremembe v proračunu za leto 2022 in dopolnjen proračun za leto 2023 ustrezne. Oba proračuna nista le socialno usmerjena, ampak sta po dolgem času tudi razvojno usmerjena. Že dolgo časa v Sloveniji nismo razpravljali o dveh milijardah investicij. Vlada bo namenila 2 milijardi evrov in verjetno tako izboljšala standard državljank in državljanov Republike Slovenije. V Poslanski skupini Slovenske demokratske stranke bomo predloga proračunov za leto 2022 in za leto 2023 podprli."
8,ParlaMint-SI_2012-05-10-SDZ6-Izredna-13.u193,SDS,0.373291015625,2012-05-10,0.9913637042045593,"Hvala lepa. Če se ponovim v delu, da zakon za uravnoteženje javnih financ je zakon, ki prav gotovo posega s spremembami v druge zakone, to ni mogoče zanikati. Tako bomo tudi uredili nekatere zadeve, ki bodo trajne, druge pa začasne narave, to se pravi, za čas gospodarske krize, dokler ne bo gospodarska rast presegla 2,5 % letno. Tako bo omogočeno zmanjševanje odhodkov državnega proračuna in drugih blagajn in bomo s tem vzpostavili osnovo za uravnoteženje javnih financ v naslednjem obdobju. Gre tudi za to, da moramo nujno zajeziti rast javnih odhodkov, zato te nujne spremembe javnih podlag. Da se primanjkljaj zmanjša, je tudi potrebna neka hitrost odziva, se pravi, hitro zmanjšati primanjkljaj pomeni, da je ta zakon potrebno nujno sprejeti. Sama ga bom zagotovo podprla, saj kot smo že večkrat danes slišali, v letu 2013 mora biti naš primanjkljaj krepko pod 3 %, da nam bosta Evropski svet, Evropska komisija zaupala. Tudi očitek, da se posega v najšibkejše, zavračam. Sindikati so se skupaj z Vlado dogovarjali, pogovarjali; res da je bilo stališč veliko, vendar je današnji sporazum, da ne bodo vlagali referendumskih zahtevkov, podpisalo kar 26 sindikatov, kar priča o tem, da so sindikati in Vlada pristali na skupni točki. Moramo ponovno omeniti, da je Slovenija ena redkih, ki javnega primanjkljaja ni zmanjšala tako, kot je bil ves čas dogovor in zaveza. Tudi smo se v zadnjih treh letih naučili nekaj o zadolževanju, ki se ni pravilno vlagalo, vsaj ne v smislu novih programov, novih gospodarskih novosti. Vsako leto dve milijardi primanjkljaja, kot kažejo kazalci, ni prineslo dviga gospodarstva in ni prineslo novih delovnih mest. Ravno obratno. Naše brezposelnosti ni mogoče spregledati. Tudi očitki, da se uničuje gradbeništvo, so nekako nesprejemljivi. Poudariti je treba, da smo se ravno zaradi teh investicij, ki so bile mogoče tudi zgrešene, še bolj potopili. Tako bo treba v prihodnje zagotovo razmisliti, kakšno naj bo to gospodarsko okolje, ki ne bo privlačno samo za domača podjetja. Zavedati se moramo, da živimo v nekem skupnem globalnem svetu, v Evropi oziroma širše in treba je dati jasne signale tudi tujim investitorjem, da bodo prihajali k nam. Če sem že na začetku današnjega dne pravilno razumela ministra za finance, je omenil, da so iz tujine resni investitorji nekako dali vedeti, da na naši strani niso našli pravega sogovornika, ki bi razumel njihovo željo po potrebi, da vstopijo tudi v naš gospodarski svet, če hočete. Zato danes sprejemamo zakon za uravnoteženje financ. Tudi zato. Razumem skrb državljanov, še posebej tistih, ki so na robu socialnega praga. Še posebej tiste, ki so pod tem pragom, razumem, da jih skrbi za njihovo preživetje, vendar po zagotovilih Vlade in kolikor sama pogledam zakon za uravnoteženje javnih financ, se ti ukrepi niso dotaknili tistih, ki imajo pod 622 evrov dohodkov. To pomeni, da se družine, ki ima 4 člane in znašajo njihovi prihodki 2 tisoč evrov, ti ukrepi ne bodo dotaknili. Tudi name so se obrnile mamice z majhnimi otroki oziroma z drugim otrokom, ki ga vozijo v vrtec, kar je razumna skrb, saj je polna cena vrtca, vemo, visoka. Zdajšnja stična točka s sindikati uvaja 30 % plačilo s strani staršev. Nobena od njih pa mi ni rekla, da se je za drugega otroka odločila ali da bi se odločila za njega samo zavoljo tega, ker država ponuja brezplačen vrtec. Mislim, da bomo Slovenci še naprej obstali kot narod in da bomo skupaj nekako solidarno tudi šli preko vseh teh ukrepov. Hvala."
8,ParlaMint-SI_2022-03-23-SDZ8-Redna-30.u36,SDS,0.324462890625,2022-03-23,0.09306894987821579,"Hvala za besedo, spoštovani predsednik. Izvedba Načrta za okrevanje in odpornost bo zagotovo dober začetek za zeleni prehod. Uspešnost cilja bo pokazal čas, zlasti vmesna ocena izvajanja reform in investicij. Je pa težko predvideti tudi vpliv pandemije na finančne trge ter na okolje in podnebne spremembe ter trenutne razmere, v katerih se je znašel svet. Za uspeh izvajanja načrta je ključno, da se ga izvaja v sinergiji z drugimi skladi in sredstvi. Naši načrtovani ukrepi in reforme so skladni z zadnjimi priporočili Evropske komisije za Slovenijo. V pripravo načrta za okrevanje in odpornost so bila vključena naslednja razvojna področja, ki skupaj prispevajo 43,45 % k zelenim ciljem, 20,05 % za doseganje digitalinih ciljev. Komponente razvojnega področja zeleni prehod so obnovljivi viri energije in učinkovita raba energije v gospodarstvu: trajnostna prenova stavb, čisto in varno okolje, trajnostna mobilnost in krožno gospodarstvo, učinkovita raba virov. Komponenti digitalne preobrazbe sta digitalna preobrazba gospodarstva ter digitalna preobrazba javnega sektorja in javne uprave. Razvojno področje: pametna, trajnostna in vključujoča rast vključuje komponente raziskave, razvoj in inovacije: dvig produktivnosti, prijazno poslovno okolje za investitorje, trg dela, ukrepi za zmanjšanje posledic negativnih strukturnih trendov, preoblikovanje slovenskega turizma ter investicije v infrastrukturo na področju turizma in kulturne dediščine. Krepitev kompetenc, zlasti digitalnih in tistih, ki jih zahtevajo novi poklici ter učinkovite javne institucije. Komponente razvojnega področja zdravstva in socialna varnost pa so zdravstvo, socialna varnost in dolgotrajna oskrba ter stanovanjska politika. Pri tem želim jasno poudariti, da so predlagani projekti pomembni za okrevanje našega gospodarstva. Naslavljajo izzive podnebnih sprememb in so ključni za reševanje naših specifičnih vrzeli. S predlaganimi ukrepi in reformami bomo dosegli multiplikativne pozitivne učinke na številnih okoljskih politikah, kot na primer z ukrepi na področju poplavne varnosti prispevamo tudi k ohranjanju biotske raznovrstnosti, preprečevanju suš, varovanju vodnih virov, bogatenju podtalnice in stabilizaciji visokih voda. Ker gre za izrazito čezsektorski izziv, je potreben sistemski pristop. Pri tem pa nam morajo biti vodilo že sprejete strategije, kot na primer energetsko-podnebni načrti. V prihodnje bi veljalo intenzivno delati na oblikovanju politik za dvig snovne in energetske učinkovitosti ter na finančnih podporah za privabljanje zasebnih sredstev na vseh ravneh. Naj zaključim, da smo v Sloveniji ambiciozni glede podnebnih in okoljskih ciljev. Vendar nam ponekod veliko število deležnikov, ki nepovezano delujejo, otežujejo hitrejši napredek pri prehodu v bolj trajnostno in nizkoogljično družbo. Tudi ta izziv bo za uspešen zeleni prehod potrebno nasloviti v prihodnje. V Poslanski skupini Slovenske demokratske stranke smo mnenja, da so sredstva za okrevanje in odpornost dobro izpogajana, primerna in da je poraba učinkovita, predvsem tudi mnogo bolj resna in v korist države, občin in podjetij, kot smo bili navajeni doslej pri črpanju evropskih sredstev dosedanjih vlad. Hvala lepa."
8,ParlaMint-SI_2014-05-14-SDZ6-Izredna-64.u168,SDS,-1.0,2014-05-14,0.1908651739358902,"Tisto, kar je v rokah vlade, je zadolževanje proračuna in blagajn, ki so povezane s proračunom. Bruto zadolžitev je osebno zadolževanje državljanov ali pa podjetij. To nima zveze z državnim proračunom. Prvo. To bi lahko dvakratni minister do zdaj že vedel. Drugo, kar je, največji čas prejšnje finančne perspektive ste vladali vi, levica. Če ne bi bilo prejšnje vlade in pa Bogoviča, se naj bi črpalo nič. Sedaj začenjamo novo perspektivo in ni narejeno nič. To ve vsak župan, ni narejen noben operativni program. Torej s čim se hvalite? Z nič. In tako je tudi na mnogih drugih področjih. Edino, kar funkcionira, je zadolževanje, poviševanje davkov, kazni in pa zaposlovanje v javnem sektorju. To je vse, kar ste storili v tem mandatu, ko ste vi na vladi, in tudi v prejšnji Pahorjevi vladi enako. Denar pa ste iskali na zunanjem trgu, da ste to naredili. Investiciji nič. Predsednica vlade dva meseca nazaj tu ni znala našteti enega protikriznega ukrepa. In če bi radi vedeli, zakaj je gospodarska rast, preberite poročilo Evropske komisije, vsaj prvi stavek tega zadnjega poročila."
8,ParlaMint-SI_2009-01-29-SDZ5-Redna-02.u58,SDS,-1.0,2009-01-29,0.991470456123352,"Še enkrat lep pozdrav vsem! Kakršnekoli računovodske telovadbe se boste šli v prihodnje glede zaključnega računa za leto 2007 - za 2008, mislim, da za vas ne bo več toliko aktualno, zaradi razlogov, ki sem jih prej v razpravi navedel, ker bo javnost to dojemala že kot vaš zaključni račun. Bistvenih dejstev ne morete spremeniti. Zaključni račun je tak, kot je. Po vsebini je bil do 31. 12. 2007 realiziran. In tega dejstva nobeden izmed vaših silnih ekspertov, ki jih boste, predvidevam, najeli, da bodo zadevo ponovno revidirali še preko Računskega sodišča, ne more spremeniti. Očitno je pa ta bolečina, da je bil realiziran presežek po dolgih letih, ko smo beležili primanjkljaj v zaključnih računih, tako velika, da mimo tega enostavno ne morete iti. Duha razmišljanja v novi vladajoči koaliciji smo lahko slišali včeraj od enega izmed razpravljavcev, ko je dejal: Socialni demokrati ne bomo Titanik, ampak se bomo potrudili in bomo zagotovili, da bomo namesto Titanika igrali Karpatijo in ljudi iz te zgodbe rešili. Torej, če to zgodbo razložimo, Socialni demokrati boste, tako kot sem včeraj rekel, s polno paro drveli proti ledeni gori, za katero veste, da vas čaka in točno veste, kje vas čaka, se vanjo zaleteli in potem boste rekli ljudstvu: ""Poglejte, tukaj je Karpatija SD-ja, ki vas rešuje, bodite srečni, da vas vsaj nekaj odstotkov preživi."" To je ta zgodba in to je način razmišljanja, ki ga očitno gojite in to je dejansko zaskrbljujoče. Kajti, tam je vse šlo pod morje, vse, kar je bilo vredno, je šlo pod morje in zelo malo se jih je rešilo. Tisto, kar sem vam jaz včeraj govoril in tisto, kar vam govorimo danes, je to, da vendar končajte s tem načinom razmišljanja in začnite delovati proaktivno tam, kjer imate vse možnosti in se od vas to tudi pričakuje. Črpanje evropskih sredstev v 2007 je bilo manjše kot je bilo načrtovano. Ker je bil cilj, ki je bil zastavljen, zastavljen zelo ambiciozno in ker takrat, ko se je zastavljal ni bilo jasno, kdaj in v katerih rokih bo Evropska komisija posamezne operativne programe potrdila. To so dejstva, ampak ne moremo zaradi tega govoriti, da je bilo delovanje v letu 2007 slabo, nasprotno. Kaj je bistveno, kar se EU sredstev tiče za obdobje 2007, 2008 in naprej do 2013? Bistveno je tisto, kar se je dogajalo v letu 2006, bistveno je to, da takratna vlada ni popustila nekaterim glasovom iz vrst SD-ja, takrat še LDS-a, ki so kričali, kaj vendar počnemo, ko nismo izpogajali perspektive pod luksemburškim predsedstvom in je razumno izpogajala daleč največ kar je bilo mogoče pod angleškimi predsedstvom decembra 2006. To je tisto, kar je bistveno. In na vas leži sedaj odgovornost, da to zgodbo uspešno pripeljete do konca, kajti če boste vladali naslednja štiri leta je večina teže in večina odgovornosti za uspešno koriščenje teh sredstev na vaši strani in je nerazumsko in neracionalno, da se zgovarjate na leto 2007. Mimogrede, prejšnja vlada je v začetku leta 2005 sprejela vrsto operativnih ukrepov, ki so omogočili, da je Slovenija uspešno počrpala sredstva iz prejšnje perspektive iz 2004 do 2006. To so tudi dejstva. Če teh ukrepov ne bi bilo sprejetih, bi lahko imeli na tem področju še slabšo situacijo. Skratka, da zaključim, leto 2007 je bilo eno izmed uspešnejših let, težko se bo ponovilo. Mislim, da bomo sledili tako ponovitev samo, glede na podatke, ki prihajajo v medije za leto 2008, ker je presežek predviden v višini 68 milijonov evrov. Prejšnja vlada je kljub temu, da je imela ugodno pozicijo, racionalizirala javno porabo na vseh segmentih, zmanjšala število zaposlenih v javni upravi, izvedla davčno reformo, razbremenila gospodarstvo. Leto 2007 je bilo prvo, ko so se zmanjševali davki, prihodki iz naslova davka na izplačane plače, stopnjo dohodnine iz prejšnjih 50 na 41 itn., da ne naštevam. Zato je nekorektno, s strani tistih, ki ste, dokler niste prišli v hlače poslanca, trdili, kako je dobro delala, sedaj ko ste v teh hlačah, trditi, da temu ni bilo tako. Nedostojno je. Hvala lepa."
8,ParlaMint-SI_2009-07-16-SDZ5-Izredna-11.u32,SDS,-1.0,2009-07-16,0.9918195605278015,"Spoštovani podpredsednik, predstavniki Vlade oziroma ministrstev, lepo pozdravljeni! Seveda bi pričakovali in logično bi bilo, da bi bil ta drugi rebalans protikrizni rebalans in ključen oziroma najpomembnejši ukrep pri spopadu s krizo. To je napovedovala tudi Vlada, vendar ko prebiramo ta dokument, se nam utrne dvoje: ali se Vlada pravzaprav ne zaveda situacije, v kateri je, ali pa drugo, da ima tako nedomišljene, šibke oziroma nezadostne ukrepe, ki se ilustrirajo v proračunu pri spopadu s krizo. Kot smo lahko poslušali uvodoma, ni bilo jasno ne prvo ne drugo, kaj vlada misli, kajti premier je imel 2-minutni nastop in prav otepal se je predstavitve ali pa poglobljene analize dokumente in od najavljenih 35 minut ne vem, če je bilo pol uporabljenega. Verjetno je tudi premiera kakor tudi Vlado sram tega dokumenta oziroma obupujejo nad njim že sedaj, ko je v proceduri oziroma pred sprejetjem. To bom poskušal utemeljiti z nekaterimi argumenti oziroma izvidenji, kako bi si bilo treba predstavljati ta popravek popravka, če bi želeli, da morebiti vsaj malo nadoknadimo zamujeno oziroma preprečimo nadaljnji padec slovenskega gospodarstva v prostem padu, kot smo ga doživljali v prvem kvartalu. Če želimo učinkovit spopad s krizo in tudi ustrezne protikrizne ukrepe sprejemati, moramo predvsem realno oceniti stanje, v katerem se Slovenija nahaja in v katerem se je Slovenija nahajala pred pol leta ali pa sedaj; in to je lahko potem tudi osnova za sprejetje ukrepov. Če analiziramo situacijo, v kateri je bila Slovenija pred nastopom te vlade, bi lahko zagotovo trdil, da je bila v zelo dobrih izhodiščih za spopad s krizo. Zakaj? Prvič, Slovenija je v 2007 in tudi do nastopa te vlade po vseh statistikah izkazovala javnofinančni presežek, vse blagajne in državni proračun so bile v plusu leta 2007 in če se ne bi v zadnjem kvartalu zgodila ta kriza in pokvarila seveda na koncu rezultate tudi za leto 2008 torej, če gledamo prve tri kvartale 2008, je moč tudi to zaključiti. To se pravi, iz tega naslova je Vlada nasledila vzdržen proračun, odhodki so bili izravnani s prihodki in še več, javnofinančni odhodki so se znižali v mandatu prejšnje vlade za približno 3% točke. To je dosežek, ki ga bo težko ponoviti. Torej ob nekih stabilnih javnofinančnih prihodkih, davkih, kljub zniževanju davkov vemo, da smo ukinili davek na izplačane plače in nekatere druge tudi znižali, kljub torej zniževanju davkov, smo ohranjali javnofinančne prihodke in za 3% točke znižali javnofinančne odhodke in ustvarili 0,5% BDP javnofinančnega presežka. To je zavidljiva osnova, ki jo je imela redkokatera država članica evroobmočja in Evropske unije ob jesenskem nastopu finančne in kasneje tudi gospodarske krize. Drug argument. Izjemno nizek javnofinančni dolg Republike Slovenije oziroma proračunski dolg Republike Slovenije. Izjemno nizek v primerjavi z drugimi državami - okrog 22, 23% bruto domačega proizvoda. To je v primerjavi z vsemi drugimi državami zelo nizko. Torej, to ustvarja manevrski prostor državi pri spopadu s krizo. Tretji argument je izredno nizka stopnja brezposelnosti. Bili smo med prvimi tremi po anketni, stopnji brezposelnosti v Evropski uniji. Avstrija in morebiti še katera država je bila tu boljša od nas. Zaposlenost ljudi, ogromno število delovno aktivnih je zelo dobra štartna osnova za spopad s krizo. Še bi lahko našteval. Seveda smo imeli določene težave, zlasti inflacija, ki je bila v dobršni meri posledica dviga cen energentov, zlasti naftnih derivatov, nam je zagrenila to zgodbo in so to tudi trgovci s pridom izkoristili in po nepotrebnem dražili določene stvari, kar je delalo to inflacijsko spiralo, torej inflacijska pričakovanja, ki so po nepotrebnem ustvarjala inflacijo. To je bila težava, ki se je pa tudi v drugi polovici leta umirila. Torej, če pogledam, je bilo izhodišče dobro. In na to izhodišče bi Vlada morala vpeti in napeti protikrizne ukrepe. Na to izhodišče. In Vlada je tu imela na voljo dva scenarija. Prvi scenarije je ta, da z ukrepi spodbuja gospodarsko aktivnost, kljub padcu naročil, kljub padcu povpraševanja. To se pravi, da bi z ukrepi ustvarjala to gospodarsko aktivnost; to se da narediti na več načinov. Predlagali smo jih, eden izmed načinov je ta, da se spodbuja investiranje v razvoj, preko zniževanja davkov, davčnih olajšav takrat, ko je teh še dosti, na začetku. Nekatere države so se poslužile tudi subvencij. Tudi to smo predlagali. Poglejte primer Nemčije, Italije, Avstrije, Francije, ki so uvedle subvencijo za nakup osebnega avtomobila. In če pogledamo statistiko pri njih, lahko ugotovimo, da so v prvih petih mesecih letošnjega leta prodali za nekaj odstotkov avtomobilov več kot v enakem obdobju lani. Medtem ko je v državah, kot je na primer Slovenija ali pa druge države, ki tega niso uvedle, prodaja padla za približno 20%. Torej s ciljanimi subvencijami za tiste artikle, ki so pomembni za nacionalno ekonomijo, se da tudi ohranjati gospodarsko aktivnost in delo in zaposlenost. Na primer, zakaj ne bi, zakaj niste razmislili o subvencijah na primer za nakup hladilnikov, tistega A razreda pri slovenskih gospodinjstvih za neko simbolično ali pa tudi nesimbolično ceno? To je zgolj, bi rekel, eden izmed možnih ukrepov. Torej, namesto teh ukrepov, ki bi poskusili ohranjati ali pa vsaj preprečiti drastični padec gospodarske aktivnosti na začetku, se je seveda zgodilo obratno: čakanje oziroma najavljanje bolj ali manj ukrepov, ki pa niso zaživeli, še do nedavnega ne. Recimo, najbolj opevan ukrep, ki je bil danes tukaj večkrat poudarjen, ukrep jamstvene sheme, je imel posledico, da je bil pravzaprav uveljavljen pred kakšnim mesecem dni, pa še ne, rezultat tega je, da so posojila, prvič kalvarija sprejemanja in rojevanja tega ukrepa. In seveda tudi sedaj - prvič, zanimivo je, da ta ukrep jamstvene sheme sploh ne velja za samostojne podjetnike, torej en pomemben segment gospodarstva v Republiki Sloveniji ga sploh ne more uporabljati, ker za njih ne velja. Sedeminšestdeset tisoč samostojnih podjetnikov imamo v Republiki Sloveniji, to je večina članstva Obrtno-podjetniške zbornice - za njih ta ukrep ne velja. In seveda drug problem je, da so ta posojila prišla tako pozno v gospodarstvo, da so za marsikateri gospodarski subjekt pravzaprav nepotrebna oziroma ta trenutek odveč. Podjetja so potrebovala posojila in garancijo države za ta posojila takoj ob nastopu krize, decembra, januarja, februarja, ne pa junija, ko so pravzaprav že opustila tiste načrte, ki so jih imele na začetku in bodo seveda bolj ali manj reševala svojo krizo. Torej namesto teh ukrepov, ki bi spodbujali gospodarsko aktivnost, smo bili deležni potem začetka težav. Najprej, kako ohraniti nek socialni mir in neko fiktivno zaposlenost s subvencioniranji polnega delovnega časa, s subvencioniranji čakanja na delo in podobno. Nobeno delovno mesto ne bo dolgoročno ohranjeno s temi ukrepi, če se podjetje ne bo prestrukturiralo. Kdor misli, da se bodo vrnili proizvodni programi, da se bodo proizvodne količine v podjetjih vrgle na raven, ne vem, poletja 2008 čez pol leta, se moti. Ne bodo se vrnile! Še naslednjih 5 do 10 let ne. Treba bi bilo podjetja prestrukturirati, treba bi bilo vložiti denar v investicijske projekte v podjetjih, da bi delno tudi ljudi prezaposlili drugam. Sedaj pa čakajo, vedrijo po teh firmah do konca tega ukrepa, naročil ni in ni, seveda, saj jih tudi ne more biti, in rezultat bo ta, da bo glava bolela čez pol leta, ko bo ta ukrep ugasnil, ali pa čez eno leto, ko bo ta ukrep ugasnil. In takrat bo ta armada prišla nazaj, denar bo pa porabljen. To je po moje lahko bil komplementarni ukrep ukrepom za spodbujanje gospodarske aktivnosti, nikakor pa ne temeljni ukrep spopada s krizo. Zakaj govorim o teh ukrepih? Zaradi tega, ker se cifre teh ukrepov odslikujejo v rebalansu; in to je ključno. Ker teh ukrepov pravočasno v okviru prvega rebalansa ni bilo za gospodarsko aktivnost, smo sedaj priča drastičnem upadu davčnih prihodkov, to se pravi, zmanjševanju prihodkovne strani proračuna ob ohranjanju, če ne celo povečevanju, odhodkovne ravni: prvič za vse te transferje, ki so bili, in subvencije, ki so bile uzakonjenje in obljubljene, kakor tudi z nekaterimi drugimi subvencijami in z izredno skromno, da ne rečem nezadostno, varčevalno politiko Vlade, ko govorimo o javnem sektorju in delovanju javnega sektorja. Ne morem si kaj, da ne bi sklepal, da je ta proračun dejansko ohranil in ta drugi rebalans ohranil delovanje državnega aparata praktično neokrnjenega, zaradi tega, ker se kupuje tukaj neka stabilnost v državi in nek mir v državi. Se pravi, ne posega se bistveno v nobeno sfero delovanja države. Nobeno! Če govorimo o tem, da je v nekem podjetju padlo naročilo za 30, 40, 50%, tukaj govorimo pa, da je kakšen procent kje, to ni nobeden drastičen, protikrizni ukrep. To je ukrep v normalnih razmerah, tudi prejšnja vlada je imela minus 2% ali minus 1% projekt. Torej, to ni protikrizno ravnanje. Sedaj, ker so javnofinančni prihodki padli, davčni prihodki padli, ohranja se ta odhodkovni del povezan z delovanjem države, je zmanjkalo vse za investicije. Normalno! Ne samo normalne investicije tudi tiste investicije, povezane z črpanjem evropskih sredstev. Tukaj je res zadeva problematična, najbolj problematična. Na primeru ministrstva za gospodarstvo in ministrstva za visoko šolstvo, znanost in tehnologijo, kjer so lahko, bi rekel, ti investicijski projekti skoncentrirani v razvoj, v generiranje neke gospodarske aktivnosti in dodane vrednost, lahko zaključimo: minus 5 milijonov na logističnih središčih, minus 10 milijonov na spodbujanju podjetništva - zlasti malega in srednje velikega podjetništva - minus 6,4 milijona na turistični infrastrukturi, minus 10 milijonov na projektih tehnološkega razvoja gospodarstva, minus 40 milijonov na konkurenčnosti podjetij na MVZT. To so pravzaprav tisti segmenti, ki govorijo o črpanju evropskih sredstev. Torej, v zadnji finančni perspektivi, ki jo imamo, zamikamo v času krize, zamikamo črpanje evropskih sredstev. Čemu? Sedaj bi potrebovali pospešitev črpanja. Hvalite se, kakšne dobre rezultate imate pri črpanju evropskih sredstev, tukaj pa pravzaprav zamikate te stvari. In ni res, to kar ste nekateri govorili, da ni absorpcije, da ni absorpcijske sposobnosti. Samo en dokaz za to. Slovenski podjetniški sklad je zaključil javni razpis, razdelil sredstva za letos. Lahko bi ponovili razpis oziroma ga še bolje ciljali v protikrizno ravnanje, ne bo več letos razpisa zaradi tega, ker ni več sredstev, zaradi tega, ker ste sedaj vzeli 10 milijonov dol in mi to poskušamo popraviti z amandmajem. Namesto tega, da bi se krepila gospodarska aktivnost, da bi se Vlada ukvarjala, kako gospodarstvo zadiha, kako torej gospodarstvo ustvarja delovna mesta, kako gospodarstvo generira davke, se ukvarja Vlada s posledicami padca gospodarske rasti na statusu posameznika. Ne rečem, da to ni potrebno. To je potrebno, ampak to je posledica, če prvi ukrepi ne delujejo. Prvih ukrepov pa bilo ni. In to je ključni očitek delovanju te vlade in seveda temu popravku. Verodostojnost te vlade se bo merila, ali je to zadnji popravek popravka, ali bomo imeli v jeseni popravek popravka popravka. Se pravi, rebalans rebalansa rebalansa. In tako planiranje, spoštovani, me skrbi kot približno, če bi zidal hišo in bi vsak dan drugače naredil kakšno sobo, na koncu pa bi mislil, da je rezultat optimalen. Načrt se naredi na začetku, potem pa se zida. In če ste vedeli, kakšna je kriza in kakšen je spopad s krizo in če ste vedeli, da ste na pravi poti, bi na začetku naredili protikrizni načrt in bi se po njem ravnali. Tega niste vedeli, zato ste sprejemali neke pakete, enega, drugega, tretjega, na koncu imamo za en paket, ki bo deloval čez 30 let, ne vem, v tej modernizaciji raznoraznih sistemov in bomo z veseljem spremljali, kako se bodo kazale potem v konkretni obliki v okviru zakonskih tekstov. Ko je bilo prej govora, da ni projektov za infrastrukturne načrte in tako naprej - v Sloveniji imamo na nek način že regije, imamo 12 razvojnih regij. Vsaka izmed teh razvojnih regij je desetletje nazaj sprejemala tako strateške kot izvedbene razvojne načrte. Ste vprašali regije, ali imajo ""rady to go"" razvojne načrte. Ste vprašali? Niste! Pa vam bom povedal, zakaj niste, ker vem, da niste. Na primer, prejšnja vlada je sprejela in potem ste iz tega naredili celo afero, državni prostorski načrt logističnega središča Feniks. To je središče v Posavju, pravzaprav na meji dveh občin, ki je na fantastični logistični lokaciji, ob letališču, ki se razvija, in ob avtocesti in v bližini Zagreba. Sprejet je državni prostorski načrt. Prejšnja vlada je startala z razpisom in je obiskala zasebnega investitorja v civilno letališče, kakor tudi ostale. Kaj ste storili vi, da bi kogarkoli našli na tem področju ali da bi jih privabili na tem področju? Nič. Seveda ni investitorjev, če jih nihče niti ne išče, kaj šele, da bi se z njimi aktivno pogovarjal in kaj dogovoril. Projekti so, aktivnosti, da bi projekti postali meso pa, žal, ni in to je po moji oceni najslabše. Kaj nam ta rebalans sporoča? Ta rebalans nam sporoča, da ob tem dejstvu, ko sem pač in bom še enkrat ponovil, da se skrbi za trošenje, ne vem, države v ožjem smislu brez investicij, brez črpanja evropskih sredstev, torej brez razvojnih projektov za generacije in seveda posledično lahko pričakujemo samo še manjše in manjše prihodke, se deficit zaokrožuje na 1,85 milijarde evrov. 1,85 milijarde evrov bomo seveda posledično pokrili z zadolževanjem. S tem nam bo za 5, 6% narastel javni dolg, merjen v bruto domačem proizvodu. Kdo bo to plačal? Kdo? Še huje, v mandatu te vlade planirate 3 do 4% primanjkljajev vsako leto. Vsako leto boste državljane za kakšno milijardo evrov zadolžili in boste torej mandat končali, če prav ocenjujem po teh vaših dokumentih, na približno 4 do 5 milijard evrov višjem dolgu, da ne govorimo o prevzetih tveganjih preko poroštev, ki so seveda druga zgodba in še širša. Sprašujem vas: kdo, na kakšen način, kako bo gospodarski subjekt čez 10 let odplačeval ta dolg, koliko boste povečali davke, da bo takrat sposoben to plačati? Ob tem, da nam gospodarska rast pada, zaposlenost pada - kako bodo posamezniki, ki bodo delali čez 5, 10 let obremenjeni, da bodo to lahko poravnali, kar vi danes ustvarjate tukaj? To so po moji oceni pogubne napovedi. Jaz ne bi imel nobenega problema, če bi ta rebalans imel 1,85 milijarde evrov deficita in bi bil deficit namenjen investicijam v razvoj, znanje, infrastrukturo. Potem bi vedel, da se bo na teh investicijah zgradila nova gospodarska aktivnost, ki bo lahko to tudi plačala. Na ta način, kot se pa tukaj denar troši, se pa hudo bojim, da bodo državne službe postale bolj privlačne, zaradi tega, ker so varne tudi v času krize. Gospodarski subjekti še bolj na prepihu, ker bo zmanjkovalo denarja, ker še teh prihodkov, ki so, danes ne bo, in rezultat bo ta, da bomo imeli dvojko, če ne še katero drugo številko pri primanjkljaju spredaj, ko govorimo o milijardah na koncu leta. Spoštovani, jaz ne morem podpreti takega dokumenta in take politike in takega sporočila mladim oziroma davkoplačevalcem za naprej. Ne morem. To je ne samo pogubna politika za to vlado, ampak pogubna politika za Slovenijo; in to me skrbi. In če kdaj, bi sedaj Slovenija potrebovala strnitev političnih vrst, moči. Če kdaj - zdaj! Verjetno bi bilo ob taki strnitvi ne 15 ur razprave, ampak 5. Bilo bi pa tistih 10 ur razprave razširjenih v 50 ura ali pa 100 ur razprave, vendar na razvojnih dialogih o prihodnosti takih situacij. Ko sem prej govoril o tistih štartnih osnovah in sem naštel, kako je bilo z javnim dolgom, z deficitom, kako je bilo z zaposlenostjo, naj dodam še tudi, kako je bilo s konkurenčnostjo in z izvajanjem lizbonske strategije. Slovenija je bila tukaj med vodilnimi oziroma v zgornji tretjini držav Evropske unije pri izvajanju lizbonske strategije, reformnega procesa za povečevanje rasti in novih delovnih mest. Toliko v odgovor tistemu, ki danes govori, da Slovenija ni bila - ne vem, dobro pripravljena. To je, veste, zelo subjektivna ocena, ni bila dobro pripravljena. Nihče ni dovolj dobro pripravljen na nič. To je zmeraj moč reči, da si lahko še bolj pripravljen. Tudi olimpijski prvak, ki je dobil olimpijsko zlato medaljo, bi lahko verjetno postavil še svetovni rekord ali pa ne vem kaj. Vedno je biti moč boljši. In tudi, res je, lahko bi bila Slovenija v špici v vseh kategorijah in po vseh lestvicah, bila pa je na zelo dobrem mestu, skratka, v neki kondiciji ob soočenju s to krizo. Zgodilo se pa je to, da smo sedaj postali problem. Ne le problem na tem nesrečnem zunanjepolitičnem področju v povezavi z našo sosedo. Postali smo tudi problem, ker bomo soočeni z resno obravnavo Evropske komisije zaradi tako naraščajočega deficita v Republiki Sloveniji in drastičnega odstopa od maastrichtskih kriterijev. Imamo srečo, da vam ni uspelo zadolžiti Slovenije, da bi še potem planili preko maastrichtskega kriterija, ker vam bo to uspelo verjetno šele proti koncu mandata, če boste tako nadaljevali, kot ste začeli. Ker šest, sedem odstotnih točk GDP-ja nas bo pripeljalo s teh 23% na koncu mandata tam lahko do 50% ali pa tudi prek. Ampak upam, da se to ne bo zgodilo. Torej, možnosti in priložnosti so bile, ta drugi rebalans je tudi pristanek po napačnem prvem rebalansu. In prosim vas lepo, spoznajte, da bo tretji pristanek po temu drugemu zgrešenemu rebalansu še bolj trd, pa verjetno ne za Vlado. Žal bo najbolj trd, za tiste ljudi, ki jih bo najbolj prizadel. In ne bi vam jaz tu danes to dopovedoval, če me ne bi skrbelo za tiste najbolj ranljive ljudi, ki na koncu vso ceno plačajo. Ti bodo plačali. In eni jo bodo že kmalu plačali, to so tisti, ki so tudi najbolj ranljivi, Pomurci, s takšnim pravzaprav odnosom in bojim se, da bodo sledile tudi druge regije in spet tiste najbolj razvojno ogrožene prve in tiste najmanj razvojno ogrožene na koncu ali nikoli. Torej spoštovani, mislim, da bi bilo prav, da vsaj malo razmislite o dveh stvareh: prvo, ali ne bi bilo le modro strniti vrste tudi z opozicijo, ker mi smo tukaj sami politični zlonamerneži, brezveznjaki in tisti, ki želimo nagajati, ampak nam je tudi kaj mar za usodo te države. In drugič, prosim vas, zagriznite kdaj tudi v trd oreh, čeprav bo to povzročilo kakšen nemir in pretres. Namreč, sklicevanje, češ da je Virantova reforma povzročila ne vem kakšno luknjo in problem pri plačah, je samo do polovice res. Do tiste polovice, do katere je bila takrat sprejeta, podpisana in usklajena. Vendar z začetkom finančne in gospodarske krize so se drastično spremenile stvari. Številne države, vse države na svetu so redefinirale svoje načrte, svoje projekte in nekateri, ki so bili še pred mesecem aktualni, so postali neaktualni. Kriza je izjemna zadeva in, tako kot je rekel gospod Janša, terja tudi izredne ukrepe. In ne vem, zakaj ni bilo moč tudi te projekte zakopati vsaj za nekaj časa. Kajti, če bi jih zakopali, potem se ne bi soočali s tako drastičnim odhodkom za plače v tem sektorju, kar za 10% v prvem petmesečju oziroma v prvem petmesečju, januar - maj 2008, januar - maj 2009 s 408 milijonov evrov na 448 milijonov evrov. Torej, z nastopom krize bi, tako kot so številni gospodarski subjekti in tudi druge države, veljalo redefinirati številne projekte, ki so bili v teku ali ki so se šele začeli. Vendar se niti ena stvar ni zgodila, razen to, da se je čakalo, kaj bo, in da bo kriza čim hitreje mimo. In ponavadi, če se čaka, se žal tega ne dočaka, temveč je zamujen čas čakanja, potem se žal dvakrat ne more plačati in temu smo danes priča. Uspelo vam je v slabih pol leta postaviti Slovenijo po bruto domačem proizvodu med najnižje države članice Evropske unije. Na medletni ravni je padec za prve štiri mesece minus 9%. Meni se zdi, da so tri državi, dve baltski in Slovaška, še slabši od Slovenije. Torej država Slovenija, ki je imela, ne vem, peti, šesti rezultat rasti GDP-ja v preteklosti, je sedaj padla na četrto mesto od zadaj, to se pravi za kakšnih 20 mest, ob pravzaprav tem istem poslovnem okolju. Saj Slovaška ali pa te baltske države, ki sem jih naštel, poslujejo pravzaprav s podobnimi partnerji in na podoben način, in tudi Italija in tudi drugi. Pa je Nemčija kot najbolj pomemben trgovinski partner padala bistveno nižje. Torej, jaz vam ne želim naštevati argumentov, lahko pa jih še in jih bom, če bo treba, statistične narave, ki kažejo, da je bil spopad s krizo slab, in da je ključen ukrep spopada s krizo, rebalans ena, slab, zgrešen in da je ta, ki želi nekaj popravljati, še slabši. Povzročil bo, da bo tretji pa res verjetno alarmanten. In ne vem, kdaj boste spoznali, da bi bilo treba zagristi tudi v kakšno kislo jabolko in se s kom kdaj tudi kje začeti trdo pogajati. Torej, v SDS imamo ambicijo nekoliko popraviti ta dokument. Imamo pa eno večjo ambicijo, to je, da bi Vlada prisluhnila, ne samo nam, ampak tudi gospodarskim krogom, ki ji iz dneva v dan želijo dopovedati, da so ukrepi nezadostni in da so nepravočasni. To so sklepi vseh gospodarskih vrhov, ki jih je organizirala in ki jih ni organizirala Vlada. Samo en podatek, ki izvira iz zadnjega Obrtnika, ko je Obrtno-podjetniška zbornica naredila anketo med obrtniki. Vprašala jih je, ali mislijo, da imajo ob tej tako opevani jamstveni shemi in prebroditvi tega kreditnega krča, kot pravijo, dovolj kreditov in ali je dostop do tega lažji. 80% obrtnikov meni, da se ga sploh ne da dobiti ali pa se ga da dobiti bistveno težje kot prej. Toliko o učinkovitosti! Potem se nimamo kaj čuditi, če imamo tako slabe številke v povezavi z gospodarsko rastjo, industrijsko proizvodnjo, izvozom in tudi z investicijami. Žalostno je, da izjemno krčite investicije, kar bo prispevalo k temu, da bodo številke v nadaljevanju slabše, kot bi lahko bile. In še enkrat, tega rebalansa nikakor ne bom podprl."
8,ParlaMint-SI_2009-03-25-SDZ5-Redna-04.u121,SD,0.6796875,2009-03-25,0.9934845566749573,"Hvala za besedo in lep pozdrav vsem. Pri obravnavi rebalansa proračuna za leto 2009 menim, da bi predvsem opozicija morala čestitati aktualni vladi, ki je pripravila rebalans, ki je uravnotežen in ki omogoča reševanje akutnih problemov kot tudi omogoča razvoj. To zadovoljstvo bi morala opozicija izraziti predvsem tudi zaradi tega, ker se je proračun za leto 2009 sprejemal v letu 2007, torej v obdobju izjemne gospodarske rasti in tudi v obdobju, ko smo pravzaprav opozarjali Vlado da naj vendarle nekaj postori, da ne bomo imeli tako visoke inflacije, kot se je takrat dogajala. Seveda se to ni upoštevalo in je tok gospodarske rasti in inflacije šel svojo pot, vse skupaj je pa takrat Vlada spodbujala z dodatnim zadolževanjem. In danes, namesto da bi imeli iz te izjemne gospodarske rasti akumulacijo sredstev in tudi manjše zadolževanje, se srečujemo s praktično nikakršno zalogo, pa seveda z velikim dolgom. In to so tista izhodišča, ki so zagotovo temelj, da lahko opozicija danes tej vladi čestita, da je lahko sestavila rebalans, ki ga obravnavamo danes. In tudi ne glede na to, da so gospodarski kazalci še slabši, kot so bili v trenutku, ko je Vlada začela pripravljati ta rebalans. Pomembno je, da se nadaljujejo praktično vsi projekti, ki so bili začeti in pripravljeni do te faze, da jih je možno normalno umestiti v načrt razvojnih programov in da je za njih normalno mogoče tudi načrtovati porabo in ne nazadnje tudi črpanje evropskih sredstev. Veliko programov v vseh teh obdobjih pa tudi v letu 2007 je bilo vnesenih v proračun brez ustreznih podlag za kreiranje načrta razvojnih programov. Tako je tudi zaradi tega danes ta rebalans toliko kvalitetnejši, ker je bilo navodilo Ministrstva za finance izjemno striktno dosledno, da se lahko v proračun vključujejo samo tiste investicije, za katere je ustrezno pripravljena dokumentacija, da lahko vključimo te programe v načrt razvojnih programov. In če se mogoče samo za hip dotaknem področja prometa, lahko ugotovim, da pravzaprav vse investicije, ki so bile načrtovane na tem področju, tečejo nemoteno naprej tudi v tem rebalansu. Ne glede na to, poudarjam, da so bili gospodarska rast v letu 2007 in indeksi, na podlagi katerih se planira oblikovanje proračuna za leto 2007, povsem drugačni, kot so danes v letu 2009. Za področje prometa zagotovo lahko trdim, je eno od tistih, kjer so upoštevane prav vse investicije, ki so bile vnesene v proračun, ki je bil sprejet v letu 2007 in se bo izvajal v letu 2009. To je še toliko bolj pomembno, ker je ravno ta resor tudi povzročil izjemno veliko proračunsko luknjo ali pa primanjkljaj, ker se je avtocestni program v celoti skorajda financiral z zadolževanjem. In to zadolževanje je tudi eno od tistih velikih bremen, ki lahko postane zelo resen razvojni problem, če se nam zgodi, da bo to zadolževanje bilo vključeno tudi v javne finance Republike Slovenije oziroma v sam proračun, ki izkazuje potem lahko primanjkljaj, ki je daleč nad tistim, kar je dovoljeno znotraj evro območja oziroma pričakovano znotraj evro območja, da si upoštevan kot ena resna in kredibilna država. Problem zadolževanja na cestnem področju in problem tudi uvajanja vinjet, ki je povzročil dodaten problem, je tisto, za kar menim, da bi opozicija danes morala biti izjemno tiho in samo trepetati, ali bomo lahko odpravili vse te izjemno težke in težko popravljive odločitve na način, da bomo imeli še naprej stabilne javne finance in da bomo lahko tudi v težkih gospodarskih razmerah zagotavljali ustrezno gospodarsko rast. In danes, ko bi dejansko tudi na tem področju morali imeti pripravljene številne projekte, s katerimi bi lahko takoj začeli in spodbujali gospodarsko rast, se srečujemo s tem, da pravzaprav niti en resen nov projekt v tem obdobju ni bil umeščen v prostor, še manj potem tudi pripravljena tehnična dokumentacija, da bi lahko prišlo do začetka investicij in s tem omogočanja tudi nove gospodarske rasti v tem obdobju. To je velik minus, s katerim se srečujemo, da nimamo vključenih pomembnih investicij v prostor, s čimer bi lahko spodbujali gospodarsko rast. Dolgoročne posledice takšnega načrtovanja na tem prometnem področju, pa se bodo odražale tudi pri izgradnji razvojnih osi. Dale največji problem je, kako zagotoviti vire za začetek del na razvojnih oseh. To pa, spomnimo se, so tiste razvojne osi, ki rešujejo razvojne probleme območij, ki ne ležijo ob avtocestnem križu. Gre za izjemno velika območja v Republiki Sloveniji, ki nimajo še ugodnih infrastrukturnih pogojev, da bi lahko zagotavljali ustrezno poseljenost teh območij in izenačili možnost gospodarstva za enako vključevanje in izpolnjevanje konkurenčnih pogojev, kot jih imajo v vseh tistih krajih, kjer je ta infrastruktura že zgrajena. Nekaj podobnega se dogaja tudi na področju varstva okolja. Izjemno pomembne investicije, ki so celo zapisane v zakonih v predpristopnih pogajanjih Slovenije z Evropsko unijo, in roki za realizacijo teh investicij se nam iztekajo v veliki meri že v letošnjem letu. V juliju 2009 bi morali imeti praktično že urejeno po vsej Sloveniji odlaganje komunalnih odpadkov. Žal se srečujemo s tem, da so le redke izjeme, le redka področja uspela zaključiti te postopke na način, da bo ta rok dosežen. S strani Ministrstva za okolje lahko povemo, da je bilo danih in omogočenih v tem obdobju izjemno malo konkretnih informacij in tudi usmeritev, da bi lahko ti projekti bili pripravljeni in izvedeni do te mere, da bi lahko črpali in evropska sredstva in da bi Slovenija danes v tem letu dosegala kriterije, za katere se je zavezala v trenutku, ko smo stopali v Evropsko unijo. Rezultat tega bo, da grozi Sloveniji plačevanje kazni, ker ne bomo izpolnili vseh teh zakonskih obveznosti, ki smo si jih pač tudi sami naložili. Enako velja tudi pri obvladovanju odpadnih voda. Tudi tukaj je izjemno malo projektov bilo pripeljanih do te faze, da se lahko črpajo evropska sredstva. Prav nerazumljivo je, da je za nekatere investicije že pripravljena tehnična dokumentacija, pridobljeno gradbeno dovoljenje pa v vseh teh štirih ali pa celo petih letih, ki so za nami, Ministrstvo za okolje ni uspelo oddati vloge na Službo Vlade za lokalno samoupravo in regionalno politiko, ki je odgovorna za to, da izda ustrezen sklep o črpanju kohezijskih sredstev tudi za področje obvladovanja komunalnih odpadnih voda. Vse to so pa danes investicije, ki jih še kako potrebujemo za to, da bi lahko črpali evropska sredstva, s katerimi si lahko izboljšamo gospodarsko rast in tudi javno finančni položaj. Če teh projektov ni, smo danes v tej situaciji, da si ponovno razbijamo glavo, kako pravzaprav ta problem reševati in katere zakone spremeniti, da se ublaži ta izjemen manjko, ki je nastal zaradi nepripravljenih projektov v obdobju, ki je za nami. In mogoče še nekaj besed o proračunu, ki ga imamo v Republiki Sloveniji, pa ga ne sprejema Državni zbor. Tukaj bi mogoče samo za trenutek prosil ministra za finance, če samo v tej minuti prisluhne temu opozorilu. Gre za proračun, ki ga sprejema Sklad kmetijskih zemljišč in gozdov Republike Slovenije. To ni sestavni del proračuna. Državni zbor ga ne sprejema. Dogajajo pa se v trenutku, ko se v Sloveniji intenzivno ukvarjamo s tem, kako spodbuditi gospodarsko rast, kako zmanjševati obremenitev gospodarstva, povsem drugačni ukrepi znotraj tega proračuna in izvenproračunskega porabnika. Organi sklada so že v tem obdobju, ko je izjemna kritična gospodarska rast, sprejemali odločitve s katerimi povečujejo zakupnine: dodatno obremenjujejo kmetijska podjetja in kmete, ki so zakupniki, z višjimi zakupninami. To je nelogično dejanje in dodatna obremenitev gospodarstva in posameznih gospodinjstev. Enako se dogaja tudi s koncesijami v državnih gozdovih. Povečujejo se koncesije ali vsaj poskušajo se ohranjati na nivoju leta 2007 in leta 2008, ko je bila visoka gospodarska rast. S tem se neposredno postavljajo v izjemno zahteven položaj gospodarske družbe, ki so vezane na te koncesijske dajatve, in celotna veriga lesno-predelovalne industrije. Gre za izjemno veliko število podjetij in delovnih mest v teh podjetjih, ki jih dodatno obremenjujemo s proračunom in odločitvami, ki ga sprejemajo organi Sklada kmetijskih zemljišč in gozdov Republike Slovenije. Pričakujem, da bo tudi v nadaljnjih postopkih in ukrepih, ki jih bo sprejemala Vlada za ublažitev gospodarske krize, vključila v ta svoj program tudi proračun in odločitve na Skladu kmetijskih zemljišč in gozdov Republike Slovenije, s čimer se seveda lahko pridruži tudi ta sklad k blažitvi gospodarske krize in spodbujanju ter ne nazadnje tudi ohranjanja delovnih mest in nove gospodarske rasti predvsem na področju živilsko-predelovalne industrije, na področju lesno-predelovalne industrije in primarnih programov, kot je delo v gozdu in na kmetijskih poljih. V tem trenutku lahko ugotavljamo, da kljub vsemu še niso izčrpani vse možnosti za to, da lahko v Sloveniji obvladujemo gospodarsko krizo, in pričakujem, da bomo v nadaljevanju ta napotek tudi upoštevali. Si pa seveda želim, da bi tudi čim prej sprejeli odločitve, s katerimi bi spodbudili investicije in tudi reševali socialni položaj predvsem z razvojnimi ukrepi, ne pa zgolj in samo z ukrepi, ki blažijo socialno stisko posameznika, za kar pa v tem proračunu je zagotovljenih res zelo veliko sredstev in upam, da bodo tudi prišla v prave roke in da bodo ti socialni ukrepi učinkoviti. Hvala."
8,ParlaMint-SI_2013-05-24-SDZ6-Izredna-32.u8,SD,0.58203125,2013-05-24,0.19279888272285461,"Najlepša hvala, spoštovani predsednik. Spoštovani predstavniki Vlade, kolegice in kolegi! Socialni demokrati se zavedamo, da je naša država vse od podpisa fiskalnega pakta 2. marca 2012 in kasneje njegove ratifikacije v Državnem zboru 19. aprila 2012 dolžna spoštovati zaveze iz Pogodbe o stabilnosti, usklajevanju in upravljanju v ekonomski in monetarni uniji, kot se fiskalni pakt v celoti imenuje. V tem fiskalnem paktu je določeno, da mora biti proračunsko stanje sektorja države pogodbenice srednjeročno uravnoteženo. Država se mora svojemu srednjeročnemu cilju približevati hitro. Časovni okvir za približevanje predlaga Evropska komisija in pri tem upošteva tveganja za vzdržnost posamezne države. Ob tem je, kar se Slovenije tiče, treba poudariti, da naše zaostrene gospodarske razmere, zlasti v lanskem, pa tudi v letošnjem letu, terjajo od nas, da na razumen in postopen način dosežemo uravnoteženje javnih financ. Socialni demokrati menimo, da moramo storiti vse, da ne ogrozimo temeljev socialne države in se izognemo morebitnim grobim posegom v socialne transferje, v javno zdravstvo, javno šolstvo, socialno varstvo in podobno. Zato je v tem pogledu zelo pomembno, da s tehtnimi argumenti tovrstno vizijo uresničevanja cilja postopnega uravnoteženja javnih financ predstavimo tudi Evropski komisiji in vsem drugim pomembnim deležnikom v tem procesu. Ker je ratificirana pogodba dokument, ki ga je treba spoštovati v notranjem pravnem redu, menimo, da mora Slovenija ne glede na to, ali se omenjeno fiskalno pravilo zapiše v ustavo ali v kakšen poseben zakon, to pravilo pri pripravi svojih proračunov tudi spoštovati. Pri tem je pomembno imeti ustrezno določen, kot pravi fiskalni pakt, srednjeročni cilj in tudi morebitna odstopanja v izjemnih okoliščinah. Fiskalni pakt predvideva, da smo države pogodbenice dolžne do 1. januarja 2014 v svojo zakonodajo vključiti ustrezna fiskalna pravila, kar bo poslej pogoj za dodelitev pomoči iz Evropskega mehanizma za stabilnost, če bi ta bila potrebna. Na podlagi teh dejstev menim, da moramo v ustavo ali zakon, ki se sprejema z ustavno večino, zapisati naše, slovenske cilje glede srednjeročne odprave strukturnega primanjkljaja. Glede na sedanje stanje javnih financ ocenjujem, da ta odprava ne bo nastopila leta 2015, temveč bo pri pripravi proračuna za leto 2015 treba upoštevati doseganje postavljenega srednjeročnega cilja v letih, ki sledijo letu 2015. Kot rečeno, je določitev tega srednjeročnega cilja stvar pogajanj z Evropsko komisijo, države pa si lahko tudi same postavijo ciljno letnico za uravnoteženje javnih financ, vendar morajo to narediti realno in ob upoštevanju vseh tveganj. Če želimo fiskalno pravilo vključiti v ustavo, bi bilo prav, da se pri tem držimo vsebine fiskalnega pakta, ki letnic ne določa. Naša ovira, ovira Socialnih demokratov pri sprejetju fiskalnega pravila v domači pravni red ni pravilo samo, ni dejstvo, da je treba uravnotežiti javne finance, temveč nerealna letnica uveljavitve. Socialni demokrati in jaz osebno se dobro zavedamo, da je, prvič, mednarodne pogodbe treba spoštovati, da je, drugič, javne finance treba srednjeročno uravnotežiti, vendar, tretjič, tudi pričakujemo, da ukrepi, ki jih bomo sprejeli v ta namen, ne bodo povečali tveganj za preživetje naših državljanov v socialni, ekonomsko učinkoviti in pravni državi. V ta namen bomo Socialni demokrati tvorno in z veliko pozornostjo sodelovali pri izdelavi izvedbenega zakona za uveljavitev fiskalnega pravila in tudi pri njegovem sprejetju. Hvala."
8,ParlaMint-SI_2015-02-19-SDZ7-Izredna-09.u34,SD,0.53173828125,2015-02-19,0.9908865094184875,"Hvala lepa, predsedujoči. Predstavniki vlade! Spoštovani visoki zbor! Pred nami je rebalans proračun za leto 2015 v razmerah, ki kažejo na dinamično gospodarsko rast, na zdravih osnovah, na presežku v zunanje trgovinski menjavi, ki je stabilen, dosega 5 % do 6 % bruto domačega produkta, je diverzificiran tako po panogah, se pravi razporejen, razpršen, izvoz narašča po različnih panogah in različnih območjih. Imamo še rezervo na pospešitvi domačega sektorja, tistega, ki pretežno doma prodaja, in sicer ta je v tem, da bi vendarle vzpostavili neko normalno delovanje našega bančnega sistema, predvsem kar je bilo tja vloženega. Diskusija o tem bo tekla sicer kasneje, vendar spremenjen poslovni model, spremenjeni kriteriji, bolj partnersko spremljanje dolžnikov v gospodarstvu, rečejo jim tudi nefinančnih družbah, bi bistveno pospešili gospodarsko rast v nekem krajšem obdobju v Sloveniji in omogočili tudi izboljšanje javnofinančnih razmer. Obeti na trgu so za razliko od tega, kar je nekaj prejšnjih kolegov in kolegic govorilo, dobri. ECB je začela s tako imenovanim kvantitativnih sproščanjem, to bo pripeljalo ne samo v Slovenji do olajšanja, ker tu bančni sistem ničesar naprej ne izpusti, če se izrazim malo v prispodobi, ampak v naših partnerjih pa zanesljivo. Imamo Junkerjev načrt dodatne pospešitve gospodarske rasti, po domače mu lahko rečemo Marshallov plan. Tečaj evra je upadel, to bo bistveno izboljšalo položaj ne samo na drugih trgih, na našem domačem, tem 500 milijonskem trgu, ker bomo bolj konkurenčni. Rastejo tudi partnerstva gospodarstva v Evropski uniji, ZDA, Kitajska, Indija. Imamo sicer težave v Rusiji, to nas bo do neke mere prizadelo, ampak ker smo dovolj razpršeni, bomo to nekako prestali. Indikatorji to potrjujejo, industrijska proizvodnja oziroma dejansko dohodek v industriji je bil decembra 10 % višji kot decembra predlani, to je tudi zaradi dneva več, ampak to kaže, da je dinamika rasti visoka. Zaposlenost – sicer se število delovno aktivnih zmanjšuje sezonsko, brezposelnost se sezonsko povečuje, ampak če primerjamo na leto, prej smo imeli decembra 8 tisoč 600 delovnih mest več ali 1,1 % več, kot je bilo leto prej. To je tudi eden od signalov, da se gospodarska rast ne umirja, ostaja sorazmerno visoka. Medletna primerjava se iz meseca v mesec izboljšuje. Na tej osnovi si lahko obetamo prej boljše prilive, kot jih je vlada napovedala, kot pa slabše in tukaj ne moremo biti kakšni pesimisti. To pa daje nekaj manevrskega prostora vladi, da bo lahko razporejala proračunska sredstva. Če grem zdaj na rebalans proračuna, potem je treba reči, da je izrazito keynesijansko zastavljen, to bi potrdil uvod prof. dr. Dušana Mramorja. Prispeval bo verjetno do 1,6 %, malo manj kot 2 % rasti bruto domačega produkta bo izviralo samo iz te fiskalne eskpanze, ki je načrtovana, če bo izvedena in če jo bomo začeli izvajati v prvi polovici leta. To pa je tveganje, če ne, se bo ta učinek prenesel šele na naslednje leto. To je prvič po začetku krize, da bo tak vpliv domačega povpraševanja, ker prej se je seveda javnofinančni primanjkljaj povečal, ampak se je pretežno zato, ker so padli javnofinančni prilivi ob tisti nesrečni davčni reformi iz 2007 in potem še ponovljeno v precej manjšem obsegu v začetku 2012. Problema tega rebalansa sta dva. Eno je zagotavljanje normalne družbene reprodukcije. Nekaj o tem je bilo že povedano. Seveda imamo mi podsisteme, od katerih je odvisno delovanje naše družbe in od česar je odvisen tudi izvoz v končni fazi, in ti sistemi so s tako napetim proračunom ogroženi. En tak je šolstvo. Samo v visokem šolstvu je za 20 milijonov padlo napram letu 2014. Ne vem, kako bo to možno pokriti ob uvajanju te bolonjske reforme. Potem videli smo dodatno učno pomoč, beseda bi lahko tekla tudi o financiranju interesnih dejavnosti na šolah. Potem je velik problem varnosti. Pri policiji smo si dali spisati, kakšna so proračunska sredstva, ki zagotavljajo njeno normalno delovanje. V obdobju socialdemokratske Vlade, koalicijske sicer, vendar smo imeli mi večino, je policija dobila letno okrog 336 milijonov. Zdaj po tem proračunu bo pa samo še 279. To je 17 % upad. Vendar – in tukaj je pa ta vendar pomemben – ti, ki se najbolj razburjate, razburjate se sicer upravičeno, ste k tem upadu malo prispevali. Leta 2012 so se namreč ta sredstva zmanjšala za 27 milijonov. Zdaj pa vijejo roke tisti, ki so za to nekako takrat to načrtovali, zdaj pa vsaj nadaljujejo tradicijo. Se pravi, ta ZUJF je tukaj naredil precejšnjo škodo. Potem drugi, ki vijejo roke, so pa zmanjšali za 11 milijonov v letu 2013 in 2014. Tako da bi rekel, ja, tukaj bo treba popraviti in tukaj je državna sekretarka rekla, da bo treba prerazporejati. Prerazporejati bo treba začeti že v prvi polovici leta in tudi v približno takem obsegu, kot ga je zaznal sindikat policistov, da bo sploh normalno deloval ta podsistem, ki pa je nujen, da delujejo tudi vsi ostali podsistemi, ne si delati utvar. Podobno velja tudi za vojaško obrambo. Plenilski instinkt je star verjetno toliko kot človek in moraš imeti določeno obrambo, dase ta instinkt poleže. Čeprav seveda zdaj napad na Slovenijo teče na drugi ravni, o tej stvari bomo govorili tudi drugače. Zanikati tega napada pa [[…]]ni pametno, da se to zanika. Če je že prilika in čas, je v obdobju napada na Belgijo v prvi svetovni vojni njihov kralj Albert II rekel, država, ki se brani, ne more propasti. Se pravi, na področju normalnega delovanja podsistemov in družbene reprodukcije bodo potrebna velika prelivanja, morda tudi rebalans in mi bomo ta prelivanja podpirali in podprli bomo tudi rebalans, saj smo vladna stranka. Končal bi s tem, da ta rebalans kaže veliko pomanjkanje pri spodbujanju družbe znanja. O tem je bilo že več besede tudi pri mojih kolegih, ki so že prišli na vrsto. Slovenija je na razvoju temelječe gospodarstvo. 2,6 % investicij bruto domačega produkta namenjamo investicijam v raziskave in razvoj. Država je to začela intenzivno voditi zlasti z nastopom socialdemokratske vlade. Takrat smo dvignili državni delež tega na 0,8 %, malo manj, zdaj, po tem proračunu 2015, bo pa padlo nazaj tja, kjer je bilo 2008, 0,5 % bo, še leta 2013 je bilo 0,6 %. Se pravi, državna sredstva za to padajo. In v proračunu, poglejte kaj imate, v enem od teh gradiv piše, bom dobesedno prebral, ker je zanimivo. Pri proračunu za znanost. ""Zaradi občutnega znižanja sredstev za znanstveno-raziskovalno dejavnost od leta 2012 dalje je temu prilagojena cilja vrednost kazalnikov."" Se pravi, celo kazalnike so morali prilagoditi sredstvom, če ne, bi znanost izgledala tako neučinkovita, da bi na koncu rekla, saj tega se sploh ne splača več podpirati. Kaj nas lahko tukaj rešuje, ker nek optimizem vendarle bi moral biti. Rešuje nas, da smo v nekem zaletu, da ta zalet pri spodbujanju uvajanja novih tehnologij, znanosti, znanstvenoraziskovalnega dela v celotnem prepletu izvajamo pretežno z evropskimi sredstvi in da v projektu pametne specializacije vendarle lahko pričakujemo, da se bodo ta sredstva plasirala naprej, tako v gospodarstvo kot v laboratorije in inštitute. Vendarle na koncu celoten učinek ne bo bistveno zmanjšal tistega, ki pa je ključen, to je blizu 3 % bruto domačega produkta namenjenega za raziskave in razvoj na makroekonomski ravni. Skratka, če strnem. Obeti niso slabi. Proračun je zatekel neko stanje, ki je posledica nepremišljenih davčnih reform 2007 in 2012, zato imamo sorazmerno nizko raven pobranih javnofinančnih prihodkov v bruto domačem produktu, prenizko za tako družbo na postindustrijski fazi razvoja. Tu bodo neki popravki potrebni. Po drugi strani pa se bodo prilivi konjunkturno brez dvoma povečali in vlada bo imela, po mojem pričakovanju, možnost prilivanja, morda celo rebalansa, da bo zagotovila normalno delovanje družbene reprodukcije in zopet pogoje razvojne politike, ki bodo ustvarjali pogoje, da nadaljujemo kot družba znanja, gradimo svojo konkurenčnost in si zagotavljamo tako ekonomsko kot vso ostalo varnost. In v tem Socialni demokrati pričakujemo potem tudi, da bodo od te rasti imeli koristi vsi ljudje, ne samo tisti, ki so gospodarsko najuspešnejši. V tem smislu tudi podpiramo postopno uvajanje prilagajanja pokojnin, socialnih pomoči, otroških dodatkov, zlasti šesti razred je treba zelo hitro popraviti, da se prepreči revščina v naši državi."
8,ParlaMint-SI_2013-02-27-SDZ6-Izredna-28.u146,SD,-0.98876953125,2013-02-27,0.04660087823867798,"Hvala za besedo, gospa podpredsednica, Spoštovani zbor! Zanimivo je, da je včeraj predsednik Ameriške centralne banke v senatu opozoril, da ameriško gospodarstvo še vedno potrebuje ukrepe centralne banke za spodbujanje rasti. Dejal je, da bi preveliko krčenje proračunske porabe lahko še dodatno upočasnilo gospodarsko okrevanje. Zanimivo je tudi, da je predsednik centralne banke Bernanke v svojem govoru kot ključno težavo ameriškega gospodarstva izpostavil visoko stopnjo brezposelnosti. Zelo blizu so nam te besede. Tudi pri nas v Evropi imamo sedaj že več kot 26 milijonov brezposelnih ljudi, v Republiki Sloveniji danes točno po statističnih podatkih 124 tisoč 258 brezposelnih ljudi. Še malo pa se bomo približali tisti največji številki brezposelnih leta 1993, po izgubi jugoslovanskih trgov, ko je bilo na zavodih za zaposlovanje več kot 133 tisoč ljudi. To je bila absolutna najvišja številka v novejši slovenski zgodovini. Zato mislim, da je prva prioriteta te vlade prav gotovo zagon gospodarskega razvoja in odpiranje novih delovnih mest. To mora biti prva prioriteta, sicer se bomo kmalu približali tisti katastrofalni številki izpred 20 let. Z državnimi ukrepi, pa tudi bančnimi, moramo narediti vse, da bomo zagotovili delovna mesta v Sloveniji, da bodo podjetja zainteresirana, da ohranjajo svojo proizvodnjo v Sloveniji, da je ne selijo na Bližnji vzhod, na daljni vzhod v Turčijo in tako dalje, kajti to bo sicer pokopalo naše gospodarstvo. Kajti ti procesi, ki so že kar nekaj let v zahodni Evropi, v Evropski uniji in tudi v Sloveniji, pripeljejo do tega, da cele regije, skoraj cele države ostanejo brez klasične industrije, kot recimo Velika Britanija in tako dalje. Zato mislim, da je ključnega pomena za naš nadaljnji razvoj, da odpremo nova delovna mesta in zagotovimo gospodarski razvoj, tukaj pa imajo država in banke zelo pomembno vlogo. Upam, da bo predsednici nove vlade mag. Alenki Bratušek to vsaj deloma uspelo."
8,ParlaMint-SI_2008-02-14-SDZ4-Izredna-33.u98,SD,-0.9892578125,2008-02-14,0.9929807186126709,"Hvala za besedo, gospod podpredsednik. Spoštovani! Več kot očitno je, da se ne Ministrstvo za finance ne Vlada nista pravočasno in ustrezno odzvali na začetne, a jasne znake, da prvotna porast inflacije ni samo nekaj trenutnega, ampak bo po vsej verjetnosti prerasla v razsežnosti, ki bodo resno ogrozile vzdržno narodnogospodarsko ravnovesje. Ali se spomnite, kolegice in kolegi, kakšno gonjo je Vladna koalicija zganjala zoper ocene in predvidevanja, ki so bila vsebovana v poročilu analitske službe Banke Slovenije? Tudi ob tistem poročilu ste nekateri namigovali, da gre za blatenje lastne države v tujini. Mnogi ste zaradi tega poročila zavrnili ponovno izvolitev gospoda Gasparija za guvernerja Banke Slovenije. In s čim se soočamo danes? Danes je jasno, da so bila ta predvidevanja točna, še več, nekateri današnji parametri so celo še slabši. Vzdržnost narodnogospodarskega ravnovesja je še bolj ogrožena oziroma se od nje vse bolj oddaljujemo. Res ne razumem, zakaj se še danes potem, ko je jasno, da se inflacija še zvišuje, ko nam že neposredno grozi inflacijska spirala, nekateri, še posebej minister za finance, s takšno ihto trudite prepričati - sprašujem se koga, morda sebe - , da inflacija, četudi previsoka, ni nikakor tudi odraz neustreznih posameznih politik te Vlade ali pa odraz dejstva, da se Vlada ni lotila ustreznih ukrepov, ki bi se jih morala lotiti na nacionalni ravni in ki so kljub dejstvu, da smo v evroobmočju, še vedno v nacionalni pristojnosti. Predvsem pa je nespametno in nerazumno, da, denimo, oba ministra danes s takšno aroganco naslavljata opozicijske poslance, kot da ne drži, da inflacija v Sloveniji še naprej narašča in da visok dvig cen, zlasti hrane najbolj ogroža najrevnejše sloje prebivalstva v Sloveniji. Prav tem najrevnejšim je v posmeh pripovedovati, da Slovenija sodi med tri države, kjer je stopnja tveganja revščine med najnižjimi v Evropi. V treh mesecih pa se je samo hrana realno podražila za okroglo 20%. Sicer pa najrevnejši res nič več ne tvegajo revščine, oni so že v revščini. In vsak dan jih je, žal, v Sloveniji več in več. Kako je že rekel predsednik Vlade, sedanje Vlade pred volitvami leta 2004? ""Slovenija je vstopila v Evropsko unijo in tudi Slovenci bomo imeli evropske plače."" Ja res, mnogi v Sloveniji že imajo evropske plače, premnogi, in teh je bistveno več kot prvih, pa imajo azijske ali, če hočete, argentinske plače. In v tem je problem. Če ta Vlada ne bo naposled ustrezno ukrepala se bo inflacija še naprej zviševala, energenti in še posebej hrana se bo še naprej dražila in revni bodo še bolj revni, pa tudi več jih bo. Torej, gospodje ministri, nehajte se hvalicati kako je pod aktualno vlado vse v redu in vsak dan še bolje, kakšno visoko gospodarsko rast imamo, kako ste že poskrbeli za najrevnejše, pa tudi sicer je stopnja tveganja revščine nizka in tako dalje. Prenehajte s to svojo samozaverovanostjo, spustite se na tla, srečali boste mnoge sodržavljane, ki so že zdavnaj tam, čisto na tleh. Ampak ne, še danes nam kolegi iz koalicije pripovedujete, dopovedujete, da izhajamo iz napačnih predpostavk in da so zato tudi rešitve, ki jih predlagamo, napačne. Ne. Priznajte, napačne so samo zato, ker jih predlaga opozicija, in zato jih vi, seveda, ne boste podprli. Hvala."
8,ParlaMint-SI_2009-05-22-SDZ5-Izredna-10.u19,SD,-1.0,2009-05-22,0.030122961848974228,"[[...]]brez korekture sprejeli, če bi bila minimalna možnost, da bi njihov sprejem tlakoval pot iz krize. Tako pa, žal, ugotavljam, da gre še za en poskus lastne promocije, pa naj stane kolikor hoče. SDS je namreč sklicala izredno sejo z namenom diskreditiranja koalicije v času, ne boste verjeli, evropskih volitev. Bivši predsednik Vlade pa obtožuje Vlado, da so vladni protikrizni ukrepi nespametni. Vendar, na podlagi česa to sklepa? Niti Mednarodni denarni sklad, niti Evropska komisija, niti OECD niso tega mnenja. Te inštitucije opozarjajo le, kar so že opozarjale v mandatu prejšnje vlade, da javne finance na dolgi rok niso vzdržne. Vendar za razliko od prejšnje vlade ta vlada vodi razpravo o ukrepih za dolgoročno vzdržnost javnih financ. Naj mi bo dovoljeno, da ponovim ugotovitev, da je v ukrepih, o katerih danes razpravljamo, kar nekaj idej, ki jih v opozicijski poslanski skupini s težavo olastninijo, brez da bi bili pri tem lastninjenju v zadregi. Žal smo v preteklih mesecih večkrat zaznali, da so zakoni, o katerih idejni zasnovi so govorili predstavniki Vlade, vloženi v proceduro, vendar so jih hkrati toliko popačili, da jih v predlaganem besedilu ni bilo mogoče podpreti v parlamentarni proceduri. Koalicija in Vlada se zavedata, da je dobre predloge opozicije potrebno sprejeti in smo jih tudi sprejeli, ko smo povečali investicijske olajšave za malo gospodarstvo in samostojne podjetnike. To je bil sicer povzet predlog gospodarstva, vendar pa je prejšnja vlada ukinili investicijske olajšave. Zakaj različno v času vladanja in delovanja v opoziciji? Sprejeli smo tudi ukrep hitrejšega vračanja DDV-ja z letom 2010. Ta ukrep je sicer predlagalo gospodarstvo v času prejšnje vlade in bi ga z lahkoto prejšnja vlada izvedla v času več kot 6% gospodarske rasti v primerjavi s sedanjo minus 4%. Koalicija in Vlada se ne bojita razprave o paketu ukrepov za izboljšanje gospodarske in socialne krize, vendar pa naj z vidika vsebine ukrepov poudarim, da so v dobrih ukrepih SDS prevzeti nekateri vladni, ki so v pripravi. Prav tako vidimo, da v predlaganih petih zakonih SDS reciklira že vložene zakone, ki so bili ocenjeni kot neprimerni, ker takšni ukrepi niso primerni za reševanje gospodarske krize. Drugi ukrepi pa so neprimerni za naše gospodarstvo in velikost države kot je Slovenija. V gradivu pa je dosti ukrepov, ki jih pripravlja Vlada, na primer sprejem zakona o dolgotrajni oskrbi v normativnem programu Vlade Republike Slovenije za leto 2009 je predlagano spodbujanje prostovoljnega dela. Tudi Evropska komisija ni v svojem načrtu oživljanja gospodarstva predlagala, da se rešuje gospodarstvo, kot je predlagano z zakoni SDS-a. V Poslanski skupini Socialnih demokratov se zavedamo stanja javnih financ. Ko na eni strani govorimo o ukrepih razbremenjevanja in krčenju prihodkov prihodkovne strani proračuna, je vsekakor potrebno razmišljati tudi o zniževanju vseh standardov, ki jih s pomočjo proračuna zagotavljamo. S tem posegamo na zelo občutljivo polje solidarnosti. Ne morem verjeti oziroma nočem verjeti v realnost projekta, ki bi pomenil ""Čim slabše za ljudi, tem bolje za opozicijo"" na naslednjih volitvah. Ukrepi, ki jih predlagajo so, kot ugotavlja Vlada, zelo nedodelani in v veliko primerih le nakazujejo smer delovanja ekonomskih politik z različnimi javnofinančnimi posledicami. Potrebne so dodatne analize, ki bi omogočile sprejemanje racionalnih odločitev. Vsekakor pa lahko postavimo trditev, da so ukrepi fiskalno nevzdržni in ustvarjajo razmere o katerih sem že govoril. Torej, znatno znižanje javnofinančnih prihodkov in povečanje javnofinančnih odhodkov. To pa je že pot, ki vodi v zgodbo, ki nima srečnega konca za vse tiste, ki so že danes socialno ogroženi. Socialni demokrati tega hazardnega početja ne moremo in ne smemo dovoliti. V Poslanski skupini Socialnih demokratov podpiramo predlog, da sklep, da Državni zbor Republike Slovenije podpira paket ukrepov za izboljšanje gospodarske in socialne situacije v Sloveniji ni primeren za nadaljnjo obravnavo, ker bi s tem sklepom Državni zbor posegel v samostojnost Vlade, kot vrha izvršilne oblasti. Naj predlagatelje opomnimo, kaj smo skupaj z Vlado naredili oziroma delamo s ciljem reševanja finančne in gospodarske krize. Teh ukrepov, seveda, ni mogoče našteti, ker v uvodu porabijo ves čas, ki je namenjen poslanski skupini. Vlada je na seji 14. 5. 2009 potrdila nov interventni zakon o delnem povračilu nadomestila plače in ga poslala v Državni zbor Republike Slovenije. Namen predlaganega interventnega zakona je ohranitev čim večjega števila delovnih mest. Še prej je za ohranitev čim večjega števila delovnih mest Vlada sprejela interventni zakon o delnem subvencioniranju polnega delovnega časa, ki omogoča ohranitev čim večjega števila delovnih mest v času padanja naročil in krčenja proizvodnje. Državni zbor je sprejel Zakon o javnih financah. S tem se upravičencem omogoči dostop do likvidnosti v času nedelovanja finančnih trgov, ko ni možno normalno dobiti kreditov na finančnih trgih brez poroštev države. Državni zbor je tudi sprejel spremembe Zakona o bančništvu, s katerim se namesto dosedanjega zneska, do takratnega 22.000 evrov, neomejeno jamči za vlogo vseh upravičencev. Z Zakonom o jamstvenih shemi Republike Slovenije bo omogočena gospodarskih družbam s sedežem v Republiki Sloveniji in zadrugam lažja pridobitev likvidnih sredstev za financiranje vlaganj v investicije in obratna sredstva. Na podlagi Zakona o javnih financah, Zakona o bančništvu, zakona o jamstveni shemi je država za sprostitev kreditnega krča namenila 12 milijard evrov poroštev. S spremembo zakona o SID banki je Vlada sprejela sklep o dokapitalizaciji SID banke za 60 milijonov evrov, kar na skupaj 300 milijonov evrov. Ustrezno kapitalizirana razvojna banka je v takih razmerah lahko pomembno orodje ekonomske in tudi socialne politike. Večji kapital lahko omogoči tudi boljšo ocenitev banke, s tem pa tudi ugodnejše vire za financiranje banke. Prav tako je Vlada povečala subvencije za tehnološke centre, za raziskave in razvoj ter konkurenčnost v višini 68 milijonov evrov, kar je izredno pomembno v teh kriznih časih. Prav tako so povečana sredstva za srednja in majhna podjetja v višini 32 milijonov evrov, povečana so tudi nadomestila za brezposelne v višini 57 milijonov evrov, ker je treba reševati njihovo eksistenco. V Poslanski skupini Socialnih demokratov bomo torej brez kančka slabe vesti podprli sklep matičnega delovnega telesa in tudi na ta način izrazili podporo prizadevanjem Vlade za učinkovito, a hkrati nepopulistično iskanje ustreznih rešitev. Hvala lepa."
8,ParlaMint-SI_2013-11-11-SDZ6-Izredna-47.u96,OTHER,0.8427734375,2013-11-11,0.3346359431743622,"Hvala za besedo, predsedujoči. Spoštovani vsi prisotni! Za razliko od mojih dveh predhodnikov bom sama malce bolj optimistična in bom spremembi proračuna za leti 2014 in 2015 podprla, saj sledita ciljem javnofinančne konsolidacije. Sprememba je usmerjena v vzdržno finančno stabilnost države z rezi tako na odhodkovni strani kot tudi z ukrepi za spodbujanje gospodarske rasti in ohranjanje socialne države. Zato sem prepričana, da spremembi proračuna za leti 2014 in 2015 peljeta v pravo smer. S spremembo proračuna sledimo ciljem doseganja proračunskega primanjkljaja na ravni 3 % za leto 2014 in 2,5 % za leto 2015. V proračunu so zagotovljena sredstva za socialne transferje, pokojnine, zdravstvo, kakor tudi za investicije, in v danih razmerah poskuša tudi na tak način čim bolj zagnati gospodarsko rast. Slovenija mora tudi kot članica EU zaradi zahtev okrepljenega ekonomskega upravljanja in evroobmočja v spremembi proračuna za leti 2014 in 2015 voditi dolgoročno javnofinančno politiko in sprejemati ukrepe, ki bi vodili do znižanja strukturnega primanjkljaja. Zavedati se moramo, da moramo zaveze, ki smo jih dali Evropi, tudi izpolniti. Časi, ko smo lahko samo obljubljali in malo manj naredili, so dokončno minili. Nikakor ne moremo trditi, da so narejeni ukrepi le na prihodkovni strani. Tudi na odhodkovni strani je veliko narejenega. Večina rezultatov pa bo vidna po preteku določenega časa. Povsem jasno je tudi, da so vsi ukrepi, ki jih je storila ta vlada in ki jih še namerava storiti, doseženi v soglasju s socialnimi partnerji, saj socialni damping ni zaščitni znak Pozitivne Slovenije in tudi ne te vlade. Prav ta vlada je začela učinkovit in potreben boj proti sivi ekonomiji, ki ga podpira Evropska komisija. Sive ekonomije je v Sloveniji za približno 28 % BDP oziroma za približno 10 milijonov evrov na leto. Od 1. julija 2013 so v veljavi posebne davčne blagajne, ki imajo programe, ki preprečujejo brisanje računov. Od 1. julija poteka nadzor s pomočjo mobilnih enot, ki jih sestavljajo uslužbenci Dursa in Cursa, in če pričakovani rezultati ne bodo takšni, kot je pričakovati, se bo šlo v prave davčne blagajne po zgledu Hrvaške. Lahko se tudi strinjam, da danes spremembe niso najbolj všečne, toda tudi časi, v katerih živimo, niso najbolj všečni. Dana sprememba proračuna odraža realno sliko, v kateri se Slovenija nahaja. Zakaj smo tu, kjer smo, pa se lahko vsi strinjamo, da ni posledica te vlade, ampak posledica večletnih in večkratnih napačnih odločitev, ki pa so globalno gledano v slabih pogojih še multiplicirane v našem okolju. Sama bi bila najsrečnejša, če bi se že v letu 2014 pogovarjali o visoki gospodarski rasti, o realizaciji infrastrukturnih projektov, na primer 3. razvojne osi, ki bi spodbudila gospodarstvo od Koroške do Bele krajine, in 3a. razvojne osi. Gre za tako imenovano cesto smrti Kočevje–Ljubljana, kjer bi se lahko pogovarjali o razvoju gospodarstva tudi v tistih predelih Slovenije, kjer je gospodarstvo na najnižji možni točki razvoja in kjer imamo najvišjo stopnjo brezposelnosti. Sama prihajam iz Kočevja, ki ima najvišjo stopnjo brezposelnosti in kjer je gospodarstvo na najnižji možni točki razvoja. Ljudje tam, kot tudi drugod po Sloveniji, ne vidijo nobene perspektive več. Sama sem se takoj po nastopu mandata poslanske funkcije začela zavzemati za izgradnjo kočevske železnice, ki je dograjena le do Ribnice, in za izgradnjo do Kočevja potrebuje modernizacijo tirov ter ureditev signalizacije v vrednosti okoli 35 milijonov evrov. Tako bi Kočevsko, ki je strukturno popolnoma zaostalo, pridobilo varnejšo, cenejšo in hitrejšo infrastrukturno povezavo. Na tem mestu naj povem, da sem vesela in ponosna na vlado Alenke Bratušek, ki je prisluhnila mojim pobudam in se zavzela za modernizacijo kočevske železnice z dopolnitvijo proračuna za leto 2015 in temu namenila 8 milijonov evrov. Žalostno je dejstvo, da je bila 21. septembra 2013 120. obletnica železniške proge Ljubljana–Kočevje, in ta slovesnost žal ni bila v Kočevju, temveč v Ribnici. Žalosti me tudi dejstvo, da je bila ob odprtju pred 120 leti ta proga bolj urejena kot danes – stoletje in več kasneje. Danes je bilo dosti slišati tudi o Zakonu o davku na nepremičnine. Naj povem, da gre za enega najstarejših davkov v zgodovini človeštva. Zakon o davku na nepremičnine bo združeval že do sedaj vpeljane 4 davke, in sicer nadomestilo za uporabo stavbnega zemljišča, davek od premoženja, pristojbine za uporabo gozdnih cest in davek na nepremičnine večje vrednosti, ki je bil uveden v letu 2012. Na tem mestu naj povem, da bom spremembo proračuna za leti 2014 in 2015 podprla, kajti sprememba proračuna zagotavlja vzdržno finančno stabilnost, ob tem pa ohranja socialno državo. Hvala."
8,ParlaMint-SI_2019-03-05-SDZ8-Redna-05.u11,OTHER,0.841796875,2019-03-05,0.9908303022384644,"Hvala. Spoštovani predsednik Vlade, ministrski zbor, kolegice, kolegi. V Poslanski skupini Stranke modernega centra zagovarjamo socialno, razvojno in trajnostno naravnano politiko, ki bo slehernemu državljanu in državljanki omogočila dostojno življenje. V skladu z navedenim ocenjujemo, da so politike, kot glede na razdeljena sredstva izhajajo iz predloga rebalansa proračuna, prave. Z rebalansom bodo skoraj vsa ministrstva dobila več sredstev za izvajanje svojih politik. Posebej pozdravljamo dejstvo, da gre velik delež dodatnih sredstev za izvajanje politik na področju podjetništva, izboljšanje konkurenčnosti, za izobraževanje in znanost, promet, prometno infrastrukturo, kulturo, okolje, varnost in zaščito ter socialno varnost. Glede na naš veljavni proračun, so z rebalansom pridobili relativno več sredstev predvsem na Ministrstvu za delo,tudi na Ministrstvu za izobraževanje, po zvišanju deleža prednjačijo tudi na Ministrstvu za okolje in prostor, kar pomeni, da bodo lahko na vseh teh ministrstvih, ki izvajajo opisane politike, le-te bolj uspešno in bolj skladno izvajali. Posebej nas veseli, da so zaradi naših preteklih prizadevanj odpravljeni praktično vsi varčevalni ukrepi na področju družinskih transferjev in transferjev najranljivejšim posameznikom ter gospodinjstvom. To se dotika Ministrstva za delo, družino, socialne zadeve in enake možnosti, ki bo v celoti sprostilo otroške dodatke in državne štipendije. Dodatek za velike družine postaja univerzalna pravica in ni več vezan na cenzus. Materinsko nadomestilo je z letošnjim letom neomejeno. Omejitev za starševsko nadomestilo se iz dvakratnika povprečne plače vrača na 2,5-kratnik. Porodniška nadomestila pa bodo ponovno predstavljala 100 % povprečne plače v zadnjih 12 mesecih. Slovenija s tem ostaja in se krepi kot socialna država in tudi država z eno od najbolj ugodnih družinskih politik v Evropski uniji. Finančni načrt Ministrstva za okolje in prostor se bo z rebalansom proračuna za leto 2019 povečal za okoli 72 milijonov evrov. Dodatna sredstva so načrtovana za boj proti podnebnim spremembam, sanacijo degradiranih območij, protipoplavno zaščito in stanovanjsko politiko. Pomembno se nam zdi, kot je bilo že omenjeno predhodno, da se tudi na Ministrstvu za gospodarski razvoj povečujejo sredstva, kar omogoča nadaljevanje aktivnosti ministrstva na področjih strukturne preobrazbe, gospodarstva, spodbujanja investicij, spodbujanja konkurenčnosti gospodarstva ter ukrepov za izboljšanje poslovnega okolja. Vlada z rebalansom sledi vsem naštetim prioritetnim politikam, dosega presežek v javnih financah ter tudi znižuje dolg, ki je sicer še vedno nad 60 % BDP, vendar se znižuje s predvideno dinamiko in bo z vidika pravila dolga skladen z zahtevami pakta stabilnosti in rasti konec srednjeročnega obdobja te vlade, kar pomeni, da je z vidika pravila dolga Slovenija skladna oziroma sledi zahtevam pakta stabilnosti in rasti. Kljub vsemu pa nas nekoliko skrbi zagotavljanje srednjeročne uravnoteženosti javnih financ, na kar sta opozorila tako Fiskalni svet kakor tudi Evropska komisija. Ta opozorila jemljemo dobronamerno in resno ne zgolj zaradi zavez, ki smo si jih postavili s fiskalnim pravilom, in zaradi evropskega semestra, cikla usklajevanja proračunskih in gospodarskih politik držav članic EU, ampak predvsem zaradi dejstva, da je Slovenija kot majhna in odprta država zelo občutljiva na nihanja na gospodarskih in finančnih trgih, ki bi jih utegnili prizadeti brexit, trgovinska vojna med ZDA, Kitajsko in drugi dogodki, ki posledično vodijo do ohlajanja svetovnega gospodarstva. Prav zato se moramo kot dober gospodar, hočeš nočeš, upirati skušnjavi po prekomerni porabi in tudi v času ugodnih ekonomskih razmer voditi dolgoročno vzdržno javnofinančno politiko. V Stranki modernega centra želimo opozoriti, da smo do sedaj vodili vzdržno javnofinančno politiko, ki je pripomogla k presežkom, ki smo jih namenili tudi državljankam in državljanom, to vse je pa potrebno sedaj izkoristiti za strukturne ukrepe, ki bodo pozitivno vplivali na prihodna javnofinančna gibanja in ki bodo dosegli premik v razvoju, če kot družba želimo ohranjati blaginjo. Zaradi odgovornega vodenja fiskalne politike v preteklih mandatih smo danes v položaju, ko lahko kljub še vedno nekaterim omejitvam in zavezam svobodneje odločamo o razdeljevanju proračunskih sredstev, je pa na mestu premislek o tem, kako bomo vsa ta opozorila upoštevali tudi pri sestavi naslednjega proračuna. V Stranki modernega centra smo zagovorniki vzdržne fiskalne politike, kar smo ne nazadnje dokazali tudi v preteklem mandatu, smo pa tudi zagovorniki socialno usmerjenih politik, ki so pomembno obarvale rebalans proračuna, o katerem danes odločamo. Verjamemo, da pričujoči predlog rebalansa temelji na trdnih temeljih rezultatov iz preteklosti, in da je hkrati tudi razvojno naravnan, zato ga bomo v Poslanski skupini Stranke modernega centra podprli."
8,ParlaMint-SI_2019-03-05-SDZ8-Redna-05.u33,OTHER,0.8076171875,2019-03-05,0.990804135799408,"Hvala lepa za besedo, predsednik. Spoštovani! Rebalans proračuna je stabilen in razvojno naravnan, nagovarja vse generacije in bo prijazen do vseh državljank in državljanov. Zmanjšujemo javni dolg in imamo javnofinančni presežek, kar pomeni, da smo manj zadolženi in več ustvarimo. In kar je najbolj bistveno, s predlogom rebalansa proračuna postavljamo trdne temelje za strukturne reforme, ki so pred nami. Rebalans proračuna 2019 temelji na razvoju, temu je bil rebalans v bistvu namenjen. Ugodni pogoji gospodarjenja zagotavljajo višje prihodke in namenili smo jih razvoju. S šparanjem ne more biti razvoja. Je pa pomembno, kje trošimo več denarja, predvsem pa je pomembno, ali znamo spremljati in kontrolirati razvojna sredstva, ali so dala pričakovane učinke, ali smo si postavili merljive cilje, kako se sistem odziva, se znamo pravočasno odzivati mi. Govorimo o kontrolingu v javnem sistemu, govorimo o odgovornosti. Največ višjih prihodkov smo namenili nazaj gospodarstvu, okolju, zdravstvu, kulturi, sociali, pomembnim infrastrukturnim investicijam. Kako lahko nekateri danes govorite, da rebalans proračuna ni razvojno naravnan? Le finančni resor je dobil manj, in to zato, ker je prihranil z znižanjem zadolženosti in z znižanjem stroškov kapitala. Spoštovani, tudi zaposleni smo pomemben razvojni kapital, smo pomemben del produktivnosti, smo obvezen del dodane vrednosti v cilju 60 tisoč evrov na zaposlenega. Z dvigom povprečne plače na 2 tisoč 300 evrov bruto – to je kar 35-odstotno povečanje in je to drugi pomemben cilj gospodarstva, ki ga je postavilo na 13. Vrhu lani – bomo zagotavljali višjo produktivnost. Tako je eden prvih ukrepov vlade dvig minimalne plače in minimalnega dohodka za zaposlenega, za državljana, ki dela. Tako smo si s tem zagotovili temelj za vlaganje v kapital zaposlenega. Če v teh dneh spremljamo odzive gospodarstva v številnih javnih medijih, smo lahko ponosni na pripravljen rebalans proračuna Republike Slovenije. Gospodarstvo je zadovoljno, državljani so optimistični. Nekateri med nami pa, žal, ne mislijo tako, preveč prebirajo tuje časopise in to pozitivno klimo doma spregledajo. Nikakor nismo berači, petlarji, hlapci, kot smo danes v Državnem zboru slišali, žal se tudi tako nekateri Slovenci in celo poslanci vidijo. Smo ponosni Slovenci, ki optimistično gledamo naprej. Nekaj o Fiskalnem svetu in o Evropski komisiji. Ne razumem populističnega nagovarjanja opozicije, da smo v recesiji, da nas Fiskalni svet in Evropska komisija opozarjata, da zagotovimo skladnost proračuna s pravili, ki so statični, numerični in matematični izračuni. Opažam pa, da so formule za izračun naravnane na povprečne dosežene kazalce vseh držav v Evropski uniji. Ne moremo spregledati, da Slovenija spada v skupino držav Evropske unije, kjer je rast enkrat višja od povprečja v Evropski uniji. Ne smemo pozabiti, da imamo javno zdravstvo, javno šolstvo, to se pravi za vse enako. Evropska komisija je sicer opozorila, da ne zagotavljamo v celoti vseh skladnosti proračuna s pravili. Istočasno nam priznavajo, da smo nominalno javnofinančno stanje močno izboljšali, ker pada tudi javni dolg. Iz sporočila je celo razbrati, da se nekako opravičujejo; da pa v enem delu ostajajo pri opozorilih. Želim poudariti, da je Fiskalni svet glede na postavljena pravila dobro opravil svoje delo, v tem kontekstu seveda, in izpostavil vsa morebitna tveganja. Prav poglavje Tveganja v proračunu Republike Slovenije so bistvena v cilju, da jih budno spremljamo, da se na morebitna odstopanja pravočasno odzovemo in ukrepamo. In prav to področje je bilo v preteklosti zanemarjeno, spregledano; ne samo pri nas, tudi v Evropski uniji in svetu. Vlada in Ministrstvo za finance sta pojasnila, da zasledujemo dva ključna cilja, to je doseganje proračunskega presežka in zniževanje javnega dolga, s čimer bo Slovenija na srednji rok uravnotežila javne finance. Še beseda o davkih in na kapital. Optimizacija davkov je že močno vpeta v ta rebalans proračuna. Zakaj? Ker je minister za finance gledal dolgoročno. Kot primer: nemški podjetnik v Nemčiji prispeva v proračun 30 % od dobička. Če nemško podjetje ustanovi podjetje v Sloveniji, sedaj plača 19 % dobička v slovenski proračun. V prihodnje po predlogu naj bi ga 22 %. Od plač zaposlenih v Sloveniji glede na bistveno nižje plače v primerjavi z Nemčijo prispeva v zdravstveno in pokojninsko blagajno ta nemški podjetnik v Sloveniji bistveno manj. Tako v Nemčiji na nemškega državljana pripada za zdravstvo dobrih 4 tisoč evrov letno, v Sloveniji pa le 2 tisoč. Želimo pa si seveda primerljive pogoje zdravljenja. Sedaj razumemo, zakaj pri nas v zdravstvu vse poka po šivih; zakaj moramo bolnišnice graditi s samoprispevki, potem pa nimamo za medicinsko opremo, Ali še vedno vztrajate, da ni primerno dvigniti davka od dohodka pravnih oseb na 20-odstotno stopnjo v letu 2019 oziroma na 22-odstotno po dveh letih? Ali bi raje še povečali prispevne stopnje na plače, da bomo lahko imeli vzdržno zdravstveno oskrbo in zagotovljene pokojnine, takšne kot pač so, da bomo lahko v prihodnosti reševali neugodne demografske trende. Sicer pa se vprašajmo, ali je daljše življenje res negativni demografski trend, ali je to višja kvaliteta življenja, ker vlagamo v intenzivno zdravstvo? Če bomo sprejeli dejstvo, da bomo dlje živeli, bomo morali več dajati za zdravstvo, več za pokojnine in verjetno tudi dlje delati. Seveda tudi z boljšimi pogoji na delovnem mestu in okolju, ki jih mora delodajalec in država zagotavljati. Kdo pa je država? Ali niso to naši davki, davki nas državljanov, ki jih plačujemo v državno blagajno, da imamo zagotovljene storitve in varstvo na področju šolstva, zdravstva, pokojnin v tretjem razvojnem obdobju, za sodstvo, varnost, da delujejo nevladne organizacije in še veliko je tega. Tega je toliko, kolikor si tega želimo oziroma kolikor tega zmoremo. Za države v razvoju velja, da morajo višje potrebe v proračunu za boljšo kvaliteto življenja pokrivati z davki, ne z zadolževanjem. Je pa dejstvo, da višji davki povečujejo pozornost državljanov, kje in kako se troši; in tako je tudi prav. Pogoji za nagrajevanje dobrih in manj dobrih zaposlenih, zato dvigujemo neobdavčeno trinajsto plačo, postavljamo možnost izplačila brez dohodnine v bistveno višjih zneskih. S štirinajsto plačo dajemo možnost nagrajevanja za uspešnost. Upam, da to ne bo samo za banke, zavarovalnice in dobro stoječapodjetja. Upam, da bo ta možnost dana tudi za uspešne zaposlene v zdravstvu, šolstvu, kulturi, znanosti in seveda v delovno intenzivnih podjetjih. Slovenski delavci, dnevni migranti, zato se lahko vrnete na delo v Slovenijo. Delodajalcem smo odprli vrata, na katere ste tako dolgo trkali. Postopno izenačujemo pogoje nagrajevanja, ki veljajo za sosednjo Avstrijo. Prav delavci dnevni migranti so se pri sosedih naučili ustvarjati višjo produktivnost, ki bo delodajalcu večkrat pokrila in mu koristila z višjimi stroški dela. Naše rezerve so v racionalizaciji dela v javnem sektorju, kar je sestavni del tega proračuna. To pa je na dolgi rok pametno varčevanje z racionalnimi pristopi dela. Minister za zdravstvo pravi, da je bilo v zadnjih letih v zdravstvu povečana zaposlitev za 3 tisoč 700. Kje pa so ti zaposleni? Zdravniki gotovo ne. To so administrativni delavci, ki izpolnjujejo nove organizacijske predpise, vnašajo, prenašajo in ponovno vnašajo podatke razdrobljenih informacijskih sistemov, ki zaradi nepovezanosti ne dajejo kvalitetnih podatkov vodstvu in sploh ministru za ukrepanje. Zdravstveni timi so dodatno obremenjeni z informacijskimi sistemi, namesto da bi jih razbremenili in jim bili v pomoč pri spremljanju. Nekaj je bilo narejenega na tem področju tudi v drugih javnih upravah, vendar bistveno premalo. Čeprav imamo dobre prakse na teh področjih, jih iz takšnih ali drugačnih razlogov ne znamo ali ne smemo prenesti v vsa okolja. Zakaj, se moramo vprašati. Dobre prakse na področju zdravstva so bile nagrajene na privatnem in gospodarskem področju, ker zdravstvo ni imelo mehanizmov za prepoznavanje dobrih praks. Če bomo znali izvajati racionalizacijo v javnem sektorju, bomo lahko zmanjševali število zaposlenih in bolje nagrajevali ostale. Naše rezerve so v pošteni delitvi socialnih transferov. Naše rezerve so v dosledno pobranih davkih. Torej še enkrat, rezerv je veliko in jih moramo izkoristiti; in to nalogo ministrstva in resorji imajo. S šparanjem pa res ne moremo pričakovati razvoja. Hvala lepa."
8,ParlaMint-SI_2010-03-03-SDZ5-Redna-14.u89,OTHER,-1.0,2010-03-03,0.021598298102617264,"Hvala lepa. Prvič. Zdaj pa res ne razumem. Že od včerajšnjega dne pa tudi danes, zakaj je treba v zvezi s tem, ko izražamo različna mnenja in skušamo najti rešitev, že spet smo pri prepirih dveh političnih opcij. In uporabljajo ena in druga za boj vsa sredstva, samo da negira tisto, kar druga pove. Nehajte, lepo vas prosimo, na koncu boste ravno tako plačniki trošarin vi, kot bo vsak navaden človek. Trošarine so evropsko primerljive, plače pa ne. Dajte si tudi to v glavo. Zares te ujezi taka stvar, ko pa skušamo najti rešitev. Samo rešitev je treba najti. Mogoče delamo Vladi krivico, jaz bi zelo rad vedel, zakaj konkretno je predlagan v 37. členu iz 320 na 460, približno 40%. Zakaj ni, ne vem, 360 iz 320? Zakaj 40% dvig? Zakaj zanikati resnico, da je to osnova, na kateri bo Vlada gradila pravico iz 66. člena in dvigovala ponovno za 50% in bomo prišli nazadnje, če vzamemo 50% od 460 je to 230, smo že na 700 in tako naprej. Zakaj ne smemo tega povedati, da tako pa tudi ne gre, da kar dvigovati pa tudi ne gre na pamet. Jaz imam tudi en predlog.Poglejte, problem zniževanja trošarin zaradi dviga cene naftnih derivatov, pa se dogovorimo za eno obdobje šestih mesecev, postavimo fiksno ceno goriva in naj ta nihanja prinesejo ali več denarja v blagajno ali pa pač eno luknjo, da ne bo zdaj Vlada zmanjševala trošarin zaradi tega, ker se cena dviguje ali pa obratno. Dajmo fiksno ceno za eno obdobje, pa bomo videli, kaj bomo od tega imeli. Kar se tiče tistega, kar je, jaz se strinjam s kolegom Vizjakom v tem, da je treba reči tem proizvajalcem avtomobilov, zdaj pa res, demantirajte svoje trditve, da ste zaradi davka na motorna vozila dvigovali cene in tukaj pa, če je temu res tako, če mi znižamo davke, proizvajalci pa dvigujejo cene, sem pa jaz prvi, ki se strinjam tukaj oziroma ki bi pa želel povedati gospe Kamnar, da gremo dejansko v administrativno urejanje cen, ker to je pa še absurd, to je pa že svetovni absurd, da ob znižanem davku dvigujejo proizvajalci ceno v takšnem času, kot je danes. To se pa nekdo norca dela, ne samo iz nas, ampak tudi iz Vlade. Ure in ure so strokovnjaki, ki tuhtajo, ki iščejo rešitve za vse, za dva milijona Slovencev, ne za 90 poslancev pa ne vem koliko zaposlenih v Vladi. Takšni ljudje se norčujejo in danes imamo pravico povedati, da način dvigovanja trošarin za 40% kar tako, pa vsi vemo, da je to osnova za nadaljnje dvigovanje, pa ne gre, ker bomo prišli na takšne zneske, da bomo cel sistem podrli. Treba je najti eno skupno rešitev. Če pogledamo 35. člen, ga moram omeniti, ker gre enako za dvig trošarin, jaz ne vem, zakaj, če se ravnamo po direktivi Evrope, evropska direktiva pravi, da se te trošarine, konkretno gre tukaj za tobak, dvignejo s 1. januarjem 2014? Zakaj pa ni Evropska direktiva napisala z 2011? Imamo že verjetno neko računico in imajo neko ekonomsko politiko, na osnovi katere gradijo in postavijo rok 2014. In zakaj se ga Slovenija ne bi držala? Verjetno gre za neko uravnoteženje. Slovenija, če bo šla že zdaj z dvigom trošarine in seveda izkoristila 66. člen, ja takrat, ko bo ta trošarina, ta direktiva stopila v Evropi v veljalo, bo mogla Slovenija cene še sedemkrat znižati in še 20 let čakati, da bomo prišli na tisto evropsko raven. To so naše pripombe, s katerimi želimo pomagati Vladi, da bomo ljudem pomagali, ne pa kar govoriti, trošarine so potrebne. Seveda so, saj vemo, da državna blagajna rabi denar in da je to eden od virov. Drugi vir so pa, in končam, so pa tudi davki od dohodkov, predvsem tisti, ki so jih tajkuni v preteklih letih pobasali v svoje žepe, pa glasno in jasno povem, davkov pa še do danes niso plačali."
8,ParlaMint-SI_2016-11-16-SDZ7-Redna-24.u391,OTHER,-1.0,2016-11-16,0.2606528103351593,"Saj ste mi prej povedali, da moram, predsednik, tako da se bom potrudila. Glede na to, kako slabo je proračun za leto 2018 pripravljen, že v letu 2017 v proračunu zeva med 200 in 300 milijonov evrov luknje. Seveda se vse to prenaša naprej. Pika na i je mnenje Evropske komisije, ki ste ga danes dobili. Takega proračuna se ne da podpreti. Tako v naši poslanski skupini oziroma s kolegom ne bova podprla splošnega dela proračuna."
8,ParlaMint-SI_2010-11-15-SDZ5-Redna-22.u13,OTHER,-1.0,2010-11-15,0.0272707287222147,"Hvala lepa, gospod predsednik. Ministri, poslanke in poslanci, spoštovani predsednik Vlade! V zadnjih dneh tarnate, da ni denarja za študente, upokojence, brezposelne, ni gospodarskih spodbud, ni uskladitve plač javnih uslužbencev in tako dalje. Opozarjate, da grozi zlom javnih financ, pa vendar vladna koalicija v petek ni sprejela varčevalnega amandmaja za približno 200 milijonov evrov v proračunu, ki smo ga predlagali v Poslanski skupini Slovenske ljudske stranke. Še huje. Ni sprejela niti naših predlogov, kako počrpati evropski denar, na kar vas opozarjamo že celi dve leti. V Evropi tako ostajajo stotine milijonov evrov, namenjenih Sloveniji, medtem ko vaša vlada stiska najbolj socialno šibke, povzroča gromozansko število brezposelnih in ne ustvarja novih delovnih mest. Že od samega začetka mandata se je vaša vlada trudila, da bi dokazala, kako neuspešna je bila prejšnja vlada z ministrom dr. Ivanom Žagarjem pri črpanju evropskih sredstev. Najprej ste želeli spremeniti proces črpanja, ker naj bi to bil vzrok za katastrofalno črpanje, pa ste ugotovili, da to ne gre tako po domače. Spomnite se političnega pamfleta državne sekretarke Andreje Jerina. Letos ste spremenili operativne programe, kljub drugače sprejetim sklepom tukaj v Državnem zboru. Še do danes uradno ne vemo, kako se je odzvala na spremembe Evropska komisija. Neuradno, približno 80 % jih je baje zavrnila. Dve leti vašega vladanja je torej mimo. Za rezultate na področju črpanja evropskih sredstev se več ne da kriviti prejšnje vlade, zato gospod predsednik poglejmo dejstva. Glede na strukturo operativnih programov bi do konca leta 2010 lahko počrpali 2,2 milijardi evrov sredstev. Mi pa jih bomo v najboljšem primeru od 1,2 do 1,4 milijarde. Leta 2009 ste priliv iz EU zmanjšali, torej v proračunu, z 800 na približno 480 milijonov. Leta 2010 podatki kažejo, da smo pod 50 % možnih črpanj za letošnje leto ali okrog 500 milijonov evrov, čeprav imate v rebalansu proračuna za leto 2010 približno 1 milijardo in še nekaj. V obdobju najhujše krize tako vaša vlada ni sposobna iz EU pridobiti načrtovanih sredstev. Kaj posledično to pomeni? Da bomo ob koncu leta imeli še višji proračunski primanjkljaj. Spoštovani predsednik Vlade: Kaj boste storili, da boste pridobili vsa sredstva iz EU, če že niste pripravljeni zategniti pasu?"
9,ParlaMint-SI_2015-07-13-SDZ7-Redna-10.u16,SDS,0.697265625,2015-07-13,0.9917433857917786,"Hvala lepa, spoštovani predsednik. Spoštovana državna sekretarka, spoštovani predstavniki pettisočih volivcev in volivk, kolegi in kolegice! V Slovenski demokratski stranki podpiramo vse rešitve, ki pomenijo enostavnejše poslovanje, ki pomenijo manj ovir pri poslovanju, predvsem manj birokratskih ovir, in pa seveda tudi tiste, ki omogočajo večjo produktivnost in večjo konkurenčnost. Eden izmed takih predpisov je sprememba Zakona o dohodnini, ki se nanaša na obdavčitev kmetov. Menimo, da bodo zaradi tega kmetje lažje poslovali in bodo seveda tudi konkurenčnejši ne le na slovenskem, ampak tudi na evropskem trgu. Prav tako nas veseli, da je prišlo do združitve dveh pravnih predpisov, in sicer zakona, ki ga je predlagalo 5 tisoč volivk in volivcev, in zakona, ki ga je predlagala Vlada. Menimo, da je tudi to nek odraz vzajemnosti in sodelovanja. V Slovenski demokratski stranki smo že približno pred enim letom poudarili, da bomo podpirali vse rešitve, ki pomenijo izboljšanje poslovanja, ki so smiselne in ki pomenijo povečanje konkurenčnosti. Te rešitve so v tem zakonu in se nanašajo tako na obračunavanje davka, nanašajo se tako na spodbude, predvsem tudi mladih, glede tega imamo v Slovenski demokratski stranki, zato da bi natančnejše to določili, še amandma. Jaz predvidevam, da bo ta amandma tudi sprejet. Nanaša se predvsem na začetek upravljanja kmetijske dejavnosti, predvsem mladih, in menimo, da ta amandma natančneje in preciznejše določa oprostitev plačila, ki velja tudi za mlade. Prav tako podpiramo vse tiste določbe, ki dejansko pomenijo le enkratno obdavčitev kmetijske dejavnosti, ter seveda tudi določbe, ki pomenijo to, da se investicijska dejavnost v kmetijstvu ne obdavčuje. Žal smo bili v preteklosti priča številnim določbam Zakona o dohodnini, ki je obdavčeval sama vlaganja. Kmetijska dejavnost mora biti izenačena z gospodarsko dejavnostjo in zakon gre v tej smeri, seveda na podlagi smernic oziroma direktiv Evropske unije. Iz navedenih razlogov bomo v Slovenski demokratski stranki ta zakon podprli. Hvala lepa."
9,ParlaMint-SI_2016-07-15-SDZ7-Redna-21.u75,SDS,0.654296875,2016-07-15,0.9954298734664917,"Hvala za besedo. Lep pozdrav še enkrat! Zakon o zdravstveni ustreznosti živil in izdelkov ter snovi, ki prihajajo v stik z živili, je bil sprejet v letu 2000 in določa pogoje, ki jih morajo izpolnjevati živila, aditivi za živila in izdelki ter snovi, ki prihajajo v stik z živili, da so zdravstveno ustrezna. Zakon ureja tudi zdravstveni nadzor nad njihovo proizvodnjo in prometom z namenom, da se varuje zdravje ljudi, da se zaščitijo interesi potrošnika in da se omogoča nemoten promet na notranjem trgu in s tretjimi državami. Cilj predloga sprememb tega zakona je omejiti vsebnost transmaščobnih kislin v prehrani ter posledično zmanjšati pogostost pojavljanja srčno-žilnih, rakavih in drugih obolenj, ki so neposredno povezana z uživanjem transmaščobnih kislin. Predlog spremembe zakona zasleduje cilje v Resoluciji o nacionalnem programu o prehrani in telesni dejavnosti za zdravje 2015–2025 in s tem predstavlja konkreten ukrep za uresničevanje ciljev te resolucije. Zasleduje pa se tudi načelo javnega interesa dostopa do kvalitetne in varne hrane za državljane in načelo javne koristi za zdravje državljanov. Na dolgi rok pa lahko pričakujemo neposredno zmanjšanje obolenj in proračunskih izdatkov za zdravljenje srčno-žilnih bolezni, kot tudi zmanjšanje stroškov zdravljenja rakavih obolenj. V Sloveniji trenutno ni predpisa, ki bi prepovedoval ali omejeval vsebnost transmaščobnih kislin v prehrani. Vendarle pa je znanstveno dokazano, da uživanje industrijsko proizvedenih transmaščobnih kislin resno škoduje zdravju. Rezultati najnovejše raziskave v letu 2015 so pokazali, da se je od leta 2012 v Sloveniji razpoložljivost živil s transmaščobami bistveno povečala. V raziskavo so bili vključeni piškoti in vaflji. Predvsem gre za uvožena živila, proizvedena z zastarelimi postopki in poceni surovinami. Ministrstvo za zdravje je po predstavitvi tega poročila sporočilo, da bo Evropska komisija kmalu prepovedala prodajo živil s transmaščobnimi kislinami na celotnem območju Evropske unije. V nasprotnem primeru je treba sprejeti zakonodajo, s katero bo Slovenija sama omejila vsebnost transmaščobnih kislin v prehranskih izdelkih. Ministrstvo v svojem odgovoru poudarja, da vsebinsko predlogu sprememb zakona ne nasprotuje, vendar pa za spremembo tega zakona potrebuje ocene, primerjave in analize, na podlagi katerih bo sistemsko pristopilo k spremembi tega področja. Še prej pa bo seveda te ocene in analize drago plačalo. Ne ozira pa se na znanstvene dokaze in na oceno Svetovne zdravstvene organizacije. V Slovenski demokratski stranki predlogu zakona ne nasprotujemo in menimo, da je primeren za nadaljnjo obravnavo. Hvala."
9,ParlaMint-SI_2012-11-20-SDZ6-Redna-08.u82,SDS,0.6435546875,2012-11-20,0.02953471802175045,"Hvala lepa za besedo, gospod predsednik. Spoštovani! Živali, s katerimi sobivamo, so čuteča bitja z vrsto specifičnih potreb, ki jih moramo spoštovati in upoštevati, če jim želimo omogočiti dostojno življenje brez trpljenja. V Slovenski demokratski stranki si vseskozi prizadevamo za ozaveščanje, informiranje in tudi za izobraževanje, da bi tako dolgoročno preprečili neodgovoren odnos do živali. Ta zakon določa odgovornost ljudi za zaščito živali, to je zaščito njihovega življenja, zdravja in dobrobiti. Določa, kaj se šteje za mučenje živali in katera ravnanja oziroma posegi na živalih so prepovedani. Določa pogoje, ki jih je treba za zaščito živali zagotoviti pri reji živali, prevozu in tudi pri poskusih na živalih. Sprememba zakona je potrebna predvsem zaradi usklajevanja z Direktivo 2010/63 Evropskega parlamenta. Spremembe pri ureditvi poskusov na živalih so potrebne na področju postopkov odobritev organizacij, ki se ukvarjajo z vzrejo, dobavo in uporabo laboratorijskih in drugih poskusih živali. Urejale bodo postopke za dodelitev dovoljenja za poskus, ki ga mora uporabniška organizacija pridobiti, preden začne z izvajanjem poskusa. V Sloveniji etične ocene poskusov že izvaja etična komisija za poskuse na živalih, smotrno je, da naloge, ki jih nalaga nova direktiva, prevzame že obstoječe svetovalno telo, katerega naloge se ustrezno dopolnijo. Direktiva z novimi nalogami povzroča določeno stopnjo povečanja administrativnih bremen, saj poslej predvideva ocene za vse poskuse in ne le bolj zahtevnih, kakor je to urejeno doslej. V zadnjem času je trgovina s plemenskimi psi in mačkami v Evropi skokovito narasla. Zelo pogosto prihaja do goljufij v smislu prodaje psov, ki niso čiste pasme in jih niti ne spremlja dokumentacija, ki bi dokazovala nasprotno. Na področju registracije psov je treba ukrepati na način, ki bo preprečeval ali vsaj omejeval preprodajo mladičev, ker je to glavni razlog trpljenja teh živali. V Sloveniji je na področju zaščite živali močno dejavna civilna družba. V Slovenski demokratski stranki to absolutno podpiramo. Slovenija ima trenutno deset zavetišč za zapuščene živali, ki so bodisi v lasti občin ali pa v privatni lasti in za občine izvajajo javno službo skrbi za zapuščene živali. Težave, ki se pojavljajo na področju tega sodelovanja, se tičejo predvsem financiranja te službe. Občine namreč nimajo jasno predpisanega načina za zagotavljanje sredstev za to dejavnost, kar bi bilo mogoče oziroma mogoče spremeniti z uvedbo možnosti predpisovanja občinskih dajatev v ta namen in o tem bo verjetno še tekla tudi diskusija. Kaj želimo z zakonom doseči? Najprej uskladitev z evropsko zakonodajo na področju zaščite živali v poizkusih; boljši sistem registracije psov in preprečevanje ilegalnega trgovanja z mladiči psov in mačk; zaščito živali, ki se uporabljajo na prireditvah in snemanjih, in seveda boljše definiranje dejavnosti društev, ki na področju zaščite živali delujejo v javnem interesu. Omogočiti je treba financiranje izvajanje javne službe, skrbi za zapuščene živali in drugih dejavnosti za zagotavljanje dobrobiti hišnih živali na občinski ravni. To so glavni poudarki tega zakona. Glede na vse navedeno bomo v Poslanski skupini Slovenske demokratske stranke ta zakon tudi podprli. Hvala."
9,ParlaMint-SI_2011-03-29-SDZ5-Redna-26.u237,SDS,-0.95458984375,2011-03-29,0.992937445640564,"Hvala za besedo, gospod predsednik. Menim, da je tema še kako aktualna in v kratkem času, ki ga dovoljuje proces poslanskega vprašanja, je ni možno obdelati. Mediji in v vsakodnevnem življenju nas ljudje opozarjajo o tem, da v veliko primerih v slovenskih trgovinah v bistvu kupujejo samo etiketo, roba pa ni proizvedena v matični tovarni, ampak v neki tovarni tudi morda iz novih članic in na prvi pogled pa pri daljši uporabi se vidi, da je manj kakovostna. Ne rečem, da ni uporabna, ampak je manj kakovostna. In najmanj, kar bi pričakovali od službe za varstvo potrošnikov, od ministrstva, je, da sprejme neko uredbo ali na kakšen drug način uredi, da bo potrošnik informiran, kje je blago iz originalne tovarne s 100 % kakovostjo in tudi 100 % ceno, kje je pa iz kakšne podružnice. Prihaja celo do takih anomalij, da imamo pralne praške, ki bodo v kratkem prepovedani z direktivo o fosfatih. Pralni prašek iz Češke ima do 10 % fosfatnih mehčalcev in v bližnji prihodnosti se jih bomo morali rešiti, torej jih ne bo več notri. Pralni prašek iz originalne tovarne je pa čisto po drugem receptu, manj ga je treba, pri nižji temperaturi pere in ima še druge prednostne lastnosti – imata pa oba enako ceno, ker imata enako etiketo. In najmanj, kar je, je treba potrošnike obvestiti. Omenil sem tudi primer dobre prakse, ko so bili potrošniki že naprej obveščeni in so se strinjali z mankom. To pa je bilo na področju prodaje avtomobilov. Na primer Volkswagen je opozoril [[...]]"
9,ParlaMint-SI_2008-06-18-SDZ4-Redna-40.u138,SDS,-0.97998046875,2008-06-18,0.4953734874725342,"Spoštovani podpredsednik, spoštovani minister, spoštovane gospe in gospodje. Naša poslanska skupina, Poslanska skupina Slovenske demokratske stranke je po preučitvi predloga zakona o začasni prepovedi pridelave gensko spremenjenih rastlin ugotovila, da je ta zakon slab, da so določbe predloga zelo splošne in nedorečene, kar še posebej velja za dejstvo, da je v celoti izpuščen nadzor in sankcioniranje na podlagi zakonskega predloga. Še posebej se nam zdi kritično, da je predlog zakona v celoti v nasprotju s pravnim redom Evropske unije in da bi sprejetje tega zakona pomenilo kršenje temeljnega načela evropske skupnosti, to pa je prostega pretoka blaga in storitev. Vsem nam je znano, da na osnovi pogodbe o ustanovitvi evropske skupnosti državam članicam Evropske unije ni dovoljeno sprejemati prav nikakršnih ukrepov, ki bi šle v nasprotju s tem temeljnim načelom. Prav tako je po našem mnenju predlog zakona s pravnosistemskega vidika pomanjkljiv, ne vsebuje nabora rastlin, ki bi se štele za gensko spremenjene oziroma gensko nespremenjene rastline, ne določa kršiteljev, kot sem že povedal, ne določa sankcij, vsebuje samo tri člene. Določba v 2. členu pa v praksi pomeni, da bi prepovedali gojenje gensko spremenjenih rastlin, vse dokler ne bodo izdani tudi vsi podredni podzakonski akti na podlagi zakona, ki bo urejal soobstoj gensko spremenjenih rastlin z ostalimi kmetijskimi rastlinami. To pa v nobenem primeru ni v skladu z navedenimi cilji predloga zakona, ki naj bi omogočil oziroma preprečil pridelavo gensko spremenjenih rastlin v okolje v obdobju do sprejetja zakona o soobstoju gensko spremenjenih rastlin z ostalimi kmetijskimi rastlinami. V naši poslanski skupini se zavzemamo za več dorečenosti na tem področju, podprli bomo po našem prepričanju pregleden in sistemski zakon, ki se pripravlja, ki je dobil podporo v nevladnih organizacijah kot tudi evropske komisije. Naj poudarim, da je Slovenija pred kratkim dobila soglasje Evropske komisije, da je pripravljeno besedilo tega zakona skladno z evropskimi predpisi in da ga je Ministrstvo za kmetijstvo, gozdarstvo in prehrano že posredovalo v medresorsko usklajevanje. Vsekakor si bomo prizadevali, da bi bil ta zakon pravočasno sprejet, vsekakor pa še pred naslednjo setveno kampanjo. Prepričani smo, da bo ta zakon problematiko celovito in kakovostno urejal. V naši poslanski skupini tudi ugotavljamo, da Predloga zakona o začasni prepovedi pridelave gensko spremenjenih rastlin tudi zaradi pravnosistemskega vidika ni mogoče podpreti, ker so določbe tega zakonskega predloga, če mu sploh lahko tako rečemo, presplošne, skope, premalo dorečene. Vse skupaj bi lahko pomenilo težave pri izvajanju, še posebej v tistem delu, ki se nanaša, kot sem že prej povedal, na področje nadzora in kazenskih sankcij ter na usklajenost s sprejetim zakonom o ravnanju z gensko spremenjenimi organizmi iz leta 2005 in na že citirani direktivi iz leta 2001 in uredbo iz leta 2003. Iz navedenih razlogov Poslanska skupina Slovenske demokratske stranke podpira sklep matičnega delovnega telesa, ki se glasi, da Predlog zakona o začasni prepovedi pridelave gensko spremenjenih rastlin ni primeren za nadaljnjo obravnavo. Hvala lepa."
9,ParlaMint-SI_2009-12-14-SDZ5-Redna-12.u71,SDS,-1.0,2009-12-14,0.9870092868804932,"Hvala lepa. Spoštovani gospod minister, zelo sem razočaran nad ponižujočim odnosom do kmetov in nad vašimi trditvami, ki so, moram reči, da neverjetne, da ne veste od kod podatek o 100% znižanju nekaterih prodajnih cen. Navedem vam primerek soseda, ki je prodal 150 ton prvovrstnih namiznih jabolk lani po 40 centov, letos pa po 20 centov in ne krije proizvodnih stroškov in takšnih je ogromno. Industrijska jabolka so lani iz 13 centov padla letos na 4 cente. Norčujejo se iz kmetov, trgovci in pridelovalci. Norčujejo. Vendar vaše izvajanje gospod minister, je v celoti podpora trgovcem in pridelovalcem. Danes vam kmet, tu navaja v Večeru, da je takšna politika tudi po mnenju Evropske komisije, ko se daje nadoblast trgovini, propad kmetijstva. Žal ugotavljam, da je projekt Vlade podoben, kot je bil komunistični 20 let po vojni, uničiti slovenskega kmeta. Ampak to jemljem tudi kot napad na slovenstvo, na segment družbe, ki je bil stalno najbolj trden in najbolj patriotski na braniku domovine. Govorite o tem, da ne gre primerjati letošnjih cen z lanskimi. Letos se je kriza zaostrila, vse cene so šle gor. Moram reči, da takšno katastrofalno znižanje prodajnih cen pri kmetu se ni poznalo popolnoma nič za kupca v trgovini, tam so cene narasle, za potrošnika so narasle in nekdo kopiči super dobičke in super denar. In to je politika Vlade, očitno. Slišal sem tudi, da je to tudi politična igrica, ki ste jo imeli na komisiji, da bi zopet z agitropom naredili kmeta za sovražnika delavcev sedaj v tej situaciji [[...]] [[Izklop mikrofona.]]"
9,ParlaMint-SI_2013-03-07-SDZ6-Redna-11.u54,SD,0.7939453125,2013-03-07,0.02938799187541008,"Hvala za besedo, gospod predsednik. Spoštovani zbor! Naj povem tako, kot sem to dejal v drugi obravnavi, da podpiram zakon o zaščiti živali. Vesel sem, da lahko tudi rečem, da je ob sprejemanju tega zakona bila upoštevana resolucija o normativni dejavnosti, saj je civilna družba sodelovala ves čas obravnave in sprejemanja tega zakona, in to aktivno. Upoštevani so bili številni predlogi civilne družbe. Naj spomnim tudi na to, da je drugo obravnavo ped slabim mesecem dni spremljala tudi razstava o živalih v preddverju naše dvorane, ki je bila zelo poučna. Bi imel pa eno vprašanje, kljub temu da se obeta podpora, in to soglasna, temu zakonu, za predstavnike Vlade. Na spletni strani Evropske komisije, kjer so predstavljene evropske državljanske pobude, je tudi predlog o pravnem okviru za postopno odpravo poskusov na živalih. Naj povem, da ta zakon, ki ga bomo danes sprejeli, že zaostruje poskuse na živalih. V obravnavi pa je v Evropski uniji civilna pobuda državljanov, da bi postopno odpravili te poskuse. Zanima me, kakšen je odnos naše vlade do tega vprašanja. Kakšna so razmišljanja v okviru Evropske komisije? Kot rečeno, podpiram zakon o zaščiti živali. Hvala lepa."
9,ParlaMint-SI_2009-05-21-SDZ5-Redna-06.u102,SD,0.63427734375,2009-05-21,0.9916812181472778,"Hvala za besedo. Lep pozdrav tudi v imenu poslanske skupine Socialnih demokratov. Predlog zakona o spremembah in dopolnitvah Zakona o semenskem materialu kmetijskih rastlin v poslanski skupini podpiramo in menimo, da je izjemno pomembno, da se ta trg seveda tudi v Sloveniji uskladi z evropsko direktivo. Dejstvo je, da se bodo tržile sorte, ki so uradno vpisane vsaj v eni državi članici Evropske unije v sortno listo v skladu s predpisi za nove sorte rastlin. Tisto, kar je pa mogoče nekako specifično tudi v tem zakonu in za Slovenijo, pa je dejstvo, da nas direktive Evropske unije navajajo tudi k temu, da bomo ohranili svoje stare, avtohtone sadne sorte. Direktiva omogoča tudi nekatera odstopanja za sprejetje kmetijskih domačih sort in sort poljščin, ki so naravno prilagojene na lokalne in regionalne pogoje in so ogrožene zaradi genske erozije. Slovenija, vemo, je ena od tistih držav, ki ima največ nature, torej lahko govorimo o zelo ohranjeni naravi. Seveda pa najbrž vseh predpisov, ki bi to ohranjeno naravo dejansko tudi pripeljale do te točke, da lahko to naravo tržimo, pa imamo v Sloveniji relativno malo. Menimo, da je eden od zakonov, ki bo omogočil trženje tudi naših avtohtonih sort, ravno ta zakon. Stare sorte v Sloveniji se bodo lahko tržile, če bodo uradno vpisane v sortno listo, za kar bo pa potreben vsaj opis te sorte. Ocenjujemo tudi, da stroški uvedbe tega zakona nikakor niso zaskrbljujoči. Ugotavljamo, da stroški opisa starih avtohtonih in udomačenih sort sadnih rastlin potrebujejo nekje 20 tisoč evrov na leto in s tem se bo tudi sestavil opis nekje okoli 140 sort sadnih rastlin, tako jablan, hrušk, češenj, sliv, marelic, breskev, orehov itn. Menimo, da bo ta zakon pripomogel k temu, da bomo tudi dejansko obogatili in ohranili svojo gensko raznovrstnost ter tudi omogočili, da se nekatere sadne sorte ne bi v Sloveniji za vedno izgubile. Zakon je pomemben za to, da tudi v veliki meri ohranjamo prav to, kar smo nekoč že imeli, tudi prihodnjim rodovom, zato bomo ta zakon podprli. Hvala."
9,ParlaMint-SI_2010-03-04-SDZ5-Redna-14.u18,SD,0.62353515625,2010-03-04,0.988457977771759,"Hvala lepa za besedo, gospod predsednik. Lepo pozdravljen minister s sodelavci. Predlog zakona o spremembah in dopolnitvah Zakona o ravnanju z gensko spremenjenimi organizmi bomo v Poslanski skupini Socialnih demokratov podprli, saj predstavlja uskladitev z evropsko zakonodajo in na tem področju z direktivo o namernem sproščanju gensko spremenjenih organizmov v okolje ter direktivo o uporabo gensko spremenjenih organizmov v zaprtih sistemih ter še z uredbo o sledljivosti in označevanju gensko spremenjenih organizmov ter sledljivosti živil in krme, izdelanih iz gensko spremenjenih organizmov. Hkrati pa prinaša tudi praktične rešitve za večjo varnost na področju ravnanja z gensko spremenjenimi organizmi, razen izjem, ki so predmet urejanja po drugih predpisih, teh pa ni malo. Najbrž bi bilo potrebne proučitve in dopolnitve, a so izjeme, in niso predmet te, že druge, novele zakona. V Poslanski skupini Socialnih demokratov pozdravljamo zlasti pomembne spremembe glede števila članov in strukture znanstvenega odbora in znanstvenega odbora za namerno sproščanje GSO in dajanje na trg. Ta širitev je bistvenega pomena predvsem pri nadzoru nad sproščanjem gensko spremenjenih organizmov v okolje, saj se v razvitem svetu pojavljajo vse številnejši sumi in škodljive posledice uporabe gensko spremenjenih organizmov, ker je mogoče določiti s pomočjo znanj toksikologije, algerologije ter ocenitve njihovih vplivov na okolje, rastline, živali in posredno na človekovo zdravje. To slednje je zlasti zelo pomembno, saj vemo, da imamo v Sloveniji in tudi po svetu številne alergije in mutantne oblike alergij, ki dejansko zelo moteče vplivajo na življenje posameznikov. Ob tej priložnosti v Poslanski skupini Socialnih demokratov tudi pričakujemo, da bo strategija o varni hrani in zdravem življenju čim prej sprejeta in da bo dejansko na tem področju tudi uvedla neke novosti. Za potrebe doseganja boljše preglednosti in večje informiranosti se nam zdi njen register gensko spremenjenih organizmov, dopolnjen z evidenco o lokaciji gojenja in vzreje gensko spremenjenih organizmov, gojitelju pa se nalaga obveznost poročanja o lokaciji gojenja GSO, o obdobju, v katerem se bodo GSO gojili, o načinu gojenja in celo o grafični enoti rabe kmetijskega zemljišča, ki je del lokacije. Vsi ti podatki so nujni za nadzor nad izvajanjem monitoringa in sproščanja GSO na trgu, saj smo v Poslanski skupini Socialnih demokratov ugotovili, kako moteča so bile nekatera gensko spremenjena semena v Ameriki in zaradi tega tudi različne sodne posledice in pregoni. Večja informiranost je potrebna tudi pri ločevanju nesreč z gensko spremenjenimi organizmi od nepredvidenih dogodkov manjšega obsega in manjšega pomena, ki jih je zmožen gojitelj gensko spremenjenih organizmov sam obvladati, ki nimajo posledic za zdravje ljudi in okolje, da se v obratovalni dnevnik zabeleži kot izreden dogodek, zaradi katerega ni treba vznemirjati širše javnosti. Tu posebej poudarjam, da nevznemirjanje javnosti ni mišljeno kot prikrivanje informacij javnosti, vendarle pa pomeni nekaj podobnega. V naši državi je zelo pomembno zagotavljanje učinkovitega inšpekcijskega nadzora na vseh področjih, in tudi na tem. Zato so spremembe v poglavju, ki se nanaša na to, nedvomno zelo pomembne in dobrodošle. V predlogu zakona so zdaj natančno nedvoumno opredeljene pristojnosti organov nadzora in njihovi ukrepi, ker v Poslanski skupini Socialnih demokratov ugotavljamo, da je to bilo dokaj pomanjkljivo na vseh področjih, pa tudi na tem. Ta pričujoči zakon je izrazito eksperten zakon in upamo in pričakujemo, da bo doživel ustrezno in učinkovito implementacijo, saj je njegova implementacija izrazito zahtevna. Zavzemamo pa se za izpolnjevanje vseh standardov na področju varovanja zdravja in zato bomo predlog [[..]] [[znak za konec razprave.]] [[..]]sprejeli. Hvala."
9,ParlaMint-SI_2012-07-20-SDZ6-Izredna-17.u42,SD,-0.8974609375,2012-07-20,0.01616641879081726,"Še enkrat pozdravljeni, predsednik, še enkrat pozdravljeni poslanke in poslanci, državna sekretarka in njen sodelavec, lep pozdrav! V Poslanski skupini Socialnih demokratov tega zakona ne bomo podprli. Temu zakonu nasprotuje bolj ali manj celotna slovenska stroka, ne samo kmetijska, tudi prostorska in okoljska, temu zakonu bolj ali manj nasprotujejo vse nevladne organizacije, ne samo kmetijske, tudi okoljske in tudi prostorske. Na ta zakon je na prvem mestu opozorila Protikorupcijska komisija zaradi velikega tveganja koruptivnosti, zaradi netransparentnosti sprejemanja in velikih interesov v ozadju. Na nevarnost tega zakona je opozorila varuhinja človekovih pravic. In lahko bi našteval še naprej. Tisto, kar me veseli, ko vas, spoštovani poslanke in poslanci, poslušam, je, da vsi razumete, da je treba kmetijska zemljišča varovati, vsaj tukaj smo enotni. Tisto, v čemer se ne razumemo, je, da nekateri ne razumete, da je kmetijska zemljišča treba varovati na dva načina istočasno. Prvi način je formalni, preko vzpostavitve različnih dovoljenj, preko vzpostavitve katastra trajnih kmetijskih zemljišč, ki ga mimogrede nalaga že sedanji zakon, vendar na način, da ne bo ponovno sprejet, kakor je bila v Sloveniji Natura 2000, kjer se ostale stroke niso upoštevale in zdaj povzroča bistveno več težav, kakor bi bilo treba in jih je sploh država zmožna prenesti. Veseli me, da se bodo trajna kmetijska zemljišča vzpostavila. Upam pa, da ne boste ponovili napake oziroma naredili, ker jo v tem trenutku že na nek način najavljate, vendar, če ste poslušali mnenja strokovnjakov pa tudi OECD, ko je bil v Sloveniji, mimogrede, ker niste poslušali pri državnem holdingu, ste morali proces zaustaviti, da ga sedaj prilagodite, kajti brez upoštevanja smernic OECD, tudi v tej državi, se težko živi. Tisto, kar vam je težko dopovedati, je, da dosedanji zakon temelji na tem, da postaja veliko finančno breme za najboljša kmetijska zemljišča, ne vsa, slaba kmetijska zemljišča, zelo slaba kmetijska zemljišča ali pa gradnja v naseljih niso breme za investitorje, veliko breme za industrijske investitorje na najboljših kmetijskih zemljiščih, ki jih je od 475 tisoč hektarjev v Sloveniji samo 9 tisoč hektarjev, pa bi verjel, da boste razumeli, zakaj mora biti. Mi smo nekoč v Sloveniji že imeli plačilo za degradacijo kmetijskega zemljišča. Iz meni neznanih razlogov – takrat nisem imel možnosti biti vaš sodelavec v tem spoštovanem Državnem zboru – ste ga takrat ukinili, to je bila napaka, slabih deset let nazaj se je ponovno uvedlo in se zdaj ponovno ukinja. Verjemite mi, da ga bomo vrnili prej, kakor si mislite, nazaj, ampak ko ga bomo drugič vrnili, ga ne bomo vrnili zato, ker bi državni zbor zmogel to modrost ali to pamet, ampak enostavno boste rekli, prilagajajmo se evropskim direktivam, namreč evropska zaščita gre v to smer. Če boste prebrali dokumente, boste videli. Spoštovani poslanke in poslanci! Zakon, kakršen bo danes sprejet, ne bo povzročil hude škode v kratkem času. To pa zato, ker v tej državi kakor marsikje drugje, ni zadosti denarja za zelo velike investicije in tega še nekaj časa ne bo. Tako da tega strahu dejansko ni. Ampak s tem, ko takšen zakon sprejemate, pač kažete svoj odnos do varovanja naravnih virov. Ta sindrom, ki zdaj nastaja, že dobiva svoj ime. Imenuje se županski sindrom. Zmožni smo gledati samo do meja svoje občine in to svoje razmišljanje prenašati na raven države, če bi imeli možnost, verjetno tudi na raven Evropske unije, vendar hvala bogu te možnosti nimate. Hvala."
9,ParlaMint-SI_2016-07-15-SDZ7-Redna-21.u79,SD,-0.90380859375,2016-07-15,0.9880457520484924,"Hvala lepa, predsedujoči, za besedo. Spoštovana državna sekretarka, kolegice in kolegi! Spoštovani. Transmaščobe so za zdravje izjemno nevarne in v nekaterih državah celo prepovedane. Pri nas žal nimajo niti te oznake. Na Danskem, v Avstriji, na Madžarskem in drugod je prepovedano prodajati živila, kjer količina transmaščob presega določeno mejo. Celo v Ameriki, kjer je meka industrije hitre hrane, se bodo pridelovalci hrane povsem znebili transmaščob, je določila ameriška uprava za hrano in zdravila. Tako je na Danskem že od konca leta 2003 prepovedana prodaja industrijsko predelanih olj in drugih maščob ter industrijsko predelane hrane in živil, ki vsebujejo več kot 2 % transmaščob v dodanih maščobah. Danska priporoča, da se ji pridružijo še druge države, prav tako EU. In temu naj bi sledil tudi predlog Združene levice, a žal temu ni tako. Tak predlog v praksi ne bi mogel zaživeti, saj bo ostal prazna črka na papirju, dokler ne naredimo vseh potrebnih korakov na tej poti. V mnenju Ministrstva za zdravje je zapisano, da so potrebni nacionalni podatki o razpoložljivosti transmaščob v živilih, in na podlagi teh podatkov bo narejena ocena tveganja za zdravje prebivalstva zaradi postopka notifikacije predpisa Evropski komisiji. V Poslanski skupini Socialnih demokratov menimo, da je skrajni čas, da se tudi v Sloveniji spremeni zakonodaja na tem področju. Ker smo del EU, v kateri velja prost pretok blaga in storitev, moramo torej nedvoumno pokazati, da so transmaščobe pri nas zdravju škodljive v tolikšni meri, da moramo prodajo spornih artiklov prepovedati. Kot kažejo zadnje raziskave, se je trend razpoložljivosti izdelkov s transmaščobami od leta 2012 v Sloveniji kar podvojil. Na slovenskih trgovskih policah je čedalje več živil z zdravju škodljivimi, nevarnimi transmaščobami. Zavedati se moramo, da so transmaščobne kisline, s katerimi se živilom med drugim podaljšuje rok uporabe, škodljive zdravju. Viša se raven holesterola v krvi, povečujejo se tveganje za nastanek srčno-žilnih bolezni. Ob tem pa ne gre spregledati opozoril zdravnikov, ki navajajo, da je pet gramov transmaščobnih kislin dnevno za srce enako kot pet do deset pokajenih cigaret na dan. Torej, poziv k spremembi zakonodaje je dobronameren. Socialni demokrati tako trdimo, da je to področje treba urediti prednostno. K temu, da se v naš pravni red vnese prepoved uporabe transmaščob, smo se zavezali tudi v Resoluciji o nacionalnem programu o prehrani in telesni dejavnosti 2015–2025. Po našem trdnem prepričanju je nujna sprememba zakonodaje. A žal način, ki ga predloga Združena levica, problema ne rešuje. Zato apeliramo na Ministrstvo za zdravje, da nemudoma izpelje postopke, ki so potrebni, da se to področje uredi tudi pri nas v Sloveniji. Hvala."
9,ParlaMint-SI_2013-07-15-SDZ6-Redna-16.u135,SD,-0.9775390625,2013-07-15,0.9928491115570068,"Spoštovani! Saj sploh ne gre za to, da se leva stran spravlja na kmete ali Udba in podobno. To je evropska direktiva in mi smo že na odboru trdili, da je ta Evropa, takšna, kot je: predpisuje nam velikost kumar, pa kako morajo biti banane ukrivljene in druge neumnosti in med drugim tudi to, da deblo fi 10 centimetrov je že ne vem kakšna vrednost. Pa to si kmetje delajo kole za vinograd in bo nesel porcijo, če se mu kar koli zgodi. Že takrat sem protestiral in rekel, da je treba posebej pogledati situacijo, kakršna je. Vsak odpad, veja v gozdu je z 10-centimetrskim premerom, in to ni neka hlodovina. Je ta zakon prvi korak k urejanju zadev. Ampak dokler ne bomo imeli povezane informacijske baze z davčno upravo, s carinsko upravo, ki bo omogočila tudi takojšen pogled v količino lesa, v posek, v identifikacijo lastnika, v parcelno številko in tako dalje, ta čas ta zakon tudi ne bo imel takšne 100-odstotne veljave. Danes bom sicer podprl, da gre v tretje branje, ampak bomo morali vsi skupaj od ministrstva zahtevati, da naredi popust pri teh debelinah in pri kaznih. Tudi Evropa zahteva takšne kazni, pa mi ne moremo plačevati kazni enako, kot jih plačuje nekdo lahko v Švici ali kjer koli drugje. V tem koraku bom podprl ta zakon, potem naprej bomo pa videli. Hvala."
9,ParlaMint-SI_2010-03-04-SDZ5-Redna-14.u8,OTHER,0.87060546875,2010-03-04,0.9918184280395508,"Hvala lepa za besedo, gospod predsednik. Spoštovani minister s sodelavci, spoštovani kolegi in kolegice! Spremembe in dopolnitve Zakona o ravnanju z gensko spremenjenimi organizmi bomo v poslanski skupini Zares podprli, saj menimo, da prinašajo pozitivne spremembe na področju urejanja gensko spremenjenih organizmov. Predvsem nas veseli, da se zadeve urejajo ostreje, predvsem pri inšpekcijskem in carinskem nadzoru ter njihovem ukrepanju in menimo, da je to dobro. Prav tako pozdravljamo pojem in definicijo pojma izrednega dogodka. Še posebej pa smo veseli, da prihaja do udejanjenja tistega, za kar smo se v Poslanski skupini Zares vseskozi zavzemali, to pa je za spremembo sestave obeh znanstvenih odborov, ki pokrivata to področje, torej znanstvenega odbora za sproščanje gensko spremenjenih organizmov v okolje in dajanje izdelkov na trg ter znanstvenega odbora za delo z GSO v zaprtem prostoru. Kot veste, se v Zaresu zavzemamo za to, da bi Slovenija uveljavila varnostni pridržek in predvsem, da bi Evropa zmogla dovolj moči in poguma, da bi se uprla prodoru gensko spremenjenih rastlin tudi na evropsko tržišče, tako ali drugače, saj so tu prisotni veliki pritiski zlasti Združenih držav Amerike in nekaterih velikih korporacij, ki gledajo izključno na zaslužke, medtem ko vsi vemo, da v tem trenutku ne moremo zatrditi, da je vse, kar je povezano z gensko spremenjenimi rastlinami, uživanjem tega in podobno, samo pozitivno. Praksa je pokazala, da oba znanstvena odbora, ki sta doslej delovala, nista imela znotraj zastopanih dovolj znanstvenih področij. Zato smo veseli, da se to širi in da bodo prisotni v odborih tudi strokovnjaki s področja ekologije, toksikologije, varstva rastlin in prehrane živali. S tem bosta odbora bolj uravnotežena in upamo, da bo prisotna tudi ustrezna zastopanost nevladnih organizacij ekoloških kmetov in ne le zagovornikov gensko spremenjenih organizmov, kot smo bili soočeni s tem doslej. Znanstvena odbora sta bila pri nas prej promotorja gensko spremenjenih rastlin, ne pa institucije, kjer bi uveljavljali tudi previdnosten in kritičen odnos do gensko spremenjenih rastlin. Dovolite mi, da to priložnost izkoristim tudi za to, da izrazim presenečenje in razočaranje nad odločitvijo Evropske komisije, Barrosove Evropske komisije, ki je predvčerajšnjim odobrila novo gensko spremenjeno rastlino, tako imenovani krompir ""amflora"". Mislim, da gre tu za izjemno pomembno negativno dejanje Evropske komisije, kajti prvič po letu 1998 je Evropa ponovno odprla vrata novi rastlini. Veste, da je doslej dovoljena ena od vrst koruze, zdaj je dovoljen tudi krompir, ki ima gen, ki daje odpornost na antibiotike. Mi smo silno nezadovoljni s tem, predvsem se vidi, da je bilo to treba speljati na nenavaden način, kajti to ni bil postopek, kjer bi se razvila kakršnakoli resna razprava, pač pa je predsednik Evropske komisije to speljal s pisnim postopkom odobritve, brez razprave, kar se nam zdi slabo. Mi si želimo, da bi Slovenija še vnaprej v Evropski komisiji zastopala negativno stališče, stališče ki temelji na previdnostnem načelu v zvezi z uvajanjem gensko spremenjenih rastlin, da bi se Slovenija uvrstila med tiste države, ki nasprotujejo uvajanju gensko spremenjenih rastlin, predvsem pa, da bi si uspele tiste evropske države, ki želijo avtonomijo in samostojnost pri odločanju o tem, kakšne gensko spremenjene rastline naj bi se sploh uvajale, da bi tu države bile samostojne, da bi lahko samostojno odločale o tem, ne da bi jim te stvari diktirala Evropska komisija. Število teh držav se iz dneva v dan povečuje in upam, da bo Slovenija tu zastopala stališče, ki je tudi stališče slovenskih državljank in državljanov."
9,ParlaMint-SI_2021-03-02-SDZ8-Izredna-63.u301,OTHER,0.8681640625,2021-03-02,0.9900885224342346,"Hvala. Za prihodnost slovenskega kmetijstva je izredno pomembno, da postane poklic kmetovalca privlačen in da mlade k temu spodbudi tudi inovativen izobraževalni sistem, ki razpolaga s širokim krogom možnosti za praktično usposabljanje oziroma imajo izobraževalne in raziskovalne institucije v upravljanju kmetijska ter gozdna zemljišča v takšnem obsegu, ki je potreben za kakovostno izvajanje njihovih dejavnosti. Kajti delo na zemlji in praktična izkušnja največ pripomoreta k znanju, ki ga bodo lahko s pridom izkoriščali mladi, potem ko bodo aktivno zaposleni v kmetijski panogi na različnih področjih. V LMŠ si predvsem želimo, da stabilen in napreden sistem upravljanja kmetijske zemlje in gozdov s strani izobraževalnih in raziskovalnih institucij na nek način spodbuja k še večjemu poudarku na okoljsko odgovornem kmetovanju in gozdarjenju, ki sledi zakonitostim ekoloških in sonaravnih kmetijskih praks ter trajnostne rabe gozdov. K temu so ne nazadnje usmerjeni aktualni evropski strateški dokumenti in direktive na področju kmetijstva ter gozdarstva. Z upravljanjem zemljišč izobraževalnih in raziskovalnih institucij se veliko pričakuje tudi pri uvajanju novih tehnologij, ki morajo na okoljsko sprejemljiv in trajen način nuditi podporo kmetijstvu in gozdarstvu ob vse bolj izrazitih podnebnih spremembah. Drugo, kar je pomembno, da je izobraževalnih del koncipiran na način, da ustreza formatu družinskih kmetij v Sloveniji oziroma sledi posebnostim slovenskih kmetij, kjer bodo med drugim iskali učenci po zaključku šolanja svoje poslovne in karierne priložnosti. Pomembno vlogo pri zajezitvi trenda ugašanja slovenskih kmetij ima prav izobraževalni sistem. Zlasti zadnji čas zopet postaja vse bolj važno vprašanje debirokratizacije, čemur sledi velika gostota predpisov in neskladja med njimi. Predlagatelji zakona, ki je pred nami, so ob dejstvu, da se je zakon že pripravljal v obdobju prejšnje vlade, imel dovolj časa, da bi se izognil utemeljeni kritiki Zakonodajno-pravne službe in ne zamuditi priložnosti, da svojo zavezo o jasnih predpisih že izpolnijo s predlaganim zakonom. Po mnenju Zakonodajno-pravne službe zakon ni dovolj jasno urejen in vprašljiv z vidika pravne varnosti, saj predlagatelj ni vložil dovolj naporov za ureditev razmerja med že obstoječim sistemom in rešitvami in predlaganimi. Kljub temu da sta Zakonodajno-pravna služba in Vlada ostala vsaka na svojem bregu, predlagane rešitve stremijo k krepitvi izobraževalnih in raziskovalnih zavodov na področju kmetijstvo ter gozdarstva. Zato bomo v LMŠ zakon podprli. Hvala lepa. Lahko noč in varno pot domov."
9,ParlaMint-SI_2012-10-24-SDZ6-Redna-07.u48,OTHER,0.796875,2012-10-24,0.9902103543281555,"Hvala za besedo. Vsi lepo pozdravljeni! Predlog Zakona o fitofarmacevtskih sredstvih je bil pripravljen z namenom vnosa nove evropske direktive, katere cilj je zagotavljati visoko raven zdravja ljudi, živali in varovanja okolja, konkurenčnost kmetijstva ter povečanje prostega pretoka sredstev in njihove razpoložljivosti na območju Evropske unije. V prihodnje bo treba učinkoviteje kmetovati. Izjemno hitra rast prebivalstva, prekomerna poraba naravnih virov, podnebne spremembe, širjenje rastlinskih bolezni in škodljivcev ter globalno povečanje povpraševanja po rastlinskih proizvodih, namenjenih človeški in živalski prehrani, je zagotavljanje oskrbe s kakovostno in varno hrano ponovno postavilo v ospredje. Treba je poudariti, da bo obvladovanje številnih škodljivih organizmov še naprej eden od pogojev za zagotavljanje ustrezne ravni kmetijske pridelave oziroma zagotavljanje varne oskrbe s hrano. Fitofarmacevtska sredstva se uporabljajo skoraj na vseh področjih kmetijske pridelave. Namenjena so preprečevanju oziroma zmanjševanju izgub, ki jih povzročajo škodljivi organizmi, in izboljšanju kakovosti pridelka ter donosnosti kmetijske pridelave. S stališča uporabnikov sredstva predstavljajo izjemno protisloven način zagotavljanja zadostnih količin hrane, saj lahko vplivajo na hranilno vrednost, včasih pa tudi na varnost živil. Raba teh sredstev predstavlja določeno tveganje za ljudi in okolje, ki se kaže predvsem v akutni toksičnosti, zastrupitvah in onesnaževanju okolja. Vnos omenjenih sredstev vpliva tudi na obstoječi živalski svet in na številne koristne organizme. Pri njihovem vplivu na živali se nikakor ne moremo izogniti problemu, povezanim z zastrupitvami čebel, čeprav le-tega ne gre v celoti pripisati rabi fitofarmacevtskih sredstev. Poudarjam, da mora biti strategija slovenskega kmetijstva usmerjena v vzpostavitev in zagotavljanje ustrezno visoke ravni kmetijske pridelave ob sočasni skrbi za okolje in zdravje ljudi. Slovenija se s tem predlogom zakona zavezuje, da bo v okviru obvladovanja rastlinskih bolezni in škodljivcev nepretrgoma skrbela za racionalno rabo in zmanjševanje tveganj ter vplivov rabe fitofarmacevtskih sredstev na zdravje ljudi in okolja. Pomembne novosti predloga zakona so tudi nacionalni akcijski program, obvezno integrirano varstvo rastlin pred škodljivimi organizmi ter obveščanje javnosti o fitofarmacevtskih sredstvih in njihovih vplivih na zdravje ljudi in okolja. Pomembno je, da predlog zakona ne vsebuje dodatnih omejitev kmetom kot uporabnikom. Iz vseh omenjenih razlogov bo Poslanska skupina Demokratične stranke upokojencev zakon podprla. Hvala."
9,ParlaMint-SI_2007-09-24-SDZ4-Redna-31.u157,OTHER,-0.99609375,2007-09-24,0.33441412448883057,"Hvala lepa za besedo, spoštovani ministri, poslanke in poslanci! Moje vprašanje je namenjeno ministru za gospodarstvo. Nanaša se pa na viške kruha, ki dnevno ostajajo na trgovskih policah in večinoma končajo na smetiščih. V zadnjih letih se slovenski peki srečujejo s težko situacijo. Celotne količine neprodanega kruha in drugih pekovskih izdelkov jim njihovi odjemalci, trgovski centri, naslednji dan vrnejo. Prodajni rizik je v celoti na ramenih proizvajalcev, trgovci pa svojih marž ne prilagajo zmanjšanemu riziku oziroma se obnašajo neodgovorno pri naročanju teh izdelkov. Teh izdelkov pa se dnevno vrne od 15 pa tudi do 40 ton. Vemo, da naj bi na trgu delovala svobodna konkurenca, vendar vas sprašujem: Ali ministrstvo res nima nobenega vzvoda, da bi zaščitilo šibkejše udeležence? Tukaj ne gre za konkurenco med peki, ampak gre za odnos med ponudbo in povpraševanjem, kjer ima trgovinska dejavnost očitno premočno vlogo. Gre za kompleksno problematiko tako pridelave krušnih žit kot tudi odgovornost države, da bo ohranila pridelavo, če ne že samostojno zadovoljila hrano za svoje prebivalce. Nadalje se postavlja vprašanje smotrne uporabe viškov pekovskih izdelkov. Ti se smejo uporabiti za druge namene le skladno z evropskimi direktivami, kar peku ponovno povzroča dodatne stroške in zaradi tega večina kruha, še enkrat poudarjam, konča na smetiščih. Sprašujem vas: Kako bo ministrstvo zaščitilo predvsem interese potrošnikov, da bodo kupovali kruh po normalni ceni? Hvala lepa za odgovor."
9,ParlaMint-SI_2006-11-24-SDZ4-Redna-22.u66,OTHER,-1.0,2006-11-24,0.9882416129112244,"Hvala lepa za besedo. Poglejte, spoštovani kolega Vili Trofenik, misel, s katero se poigravate, se mi v tem trenutku zdi zelo nevarna. Pravite, tovarna oziroma država bi morala zaračunati to in to, znižati ceno in preko te znižane cene spraviti tovarno v roke nekemu drugemu tujcu. Tu sem predstavil stališče poslanske skupine in se vprašal, kaj se pa potem zgodi, če potencialni ta drugi tujec, lastnik tovarno zapre in ostanejo kmetje brez odškodnin, ostanejo delavci brez odškodnin in ostane tudi sanacija objekta brez kakršnihkoli nadomestil in tudi denarja za prestrukturiranje ni. Zato moramo k temu pristopiti zelo previdno in takšen način seveda razmišljanja se mi zdi hudo napačen. Tu ste izjavili, da so, kar celo meji na neko, bi rekel, obtožbo ponarejanja podatkov, češ da so ustvarjeni dobički bili prikazani kot negativno poslovanje. Prosim lepo, ne operirajmo s tem, ker tega ne vemo. Pravite, da se zaradi pomanjkanja idej in strategij zatekamo h kronologiji dogodkov. Kronologija dogodkov je edini krivec za to, da danes o tem govorimo, ker je tovarna prišla v last tujcem in ni ponudba tujega lastnika državi Slovenije, ampak je lahko samo lastniku. Država je tu lahko samo en vmesni člen, ki ne more veliko storiti, v kolikor se pač ta potencialni lastnik ne odloči, da bi to zadevo prodal pod takšnimi ali takšnimi pogoji naprej. Še enkrat postavljam to dilemo, ali so slovenski kmetje pripravljeni pod temi pogoji pridelovati sladkorno peso? Oni imajo združenje. To združenje se do sedaj ni oglašalo. Jaz kot predsednik Odbora za kmetijstvo dobim številne pobude, številne vloge za srečanja, tudi s prodajalci Ljubljanskih mlekarn, zadrugami smo se srečali na odboru, kolegi, smo z njimi razpravljali. Od te strani, njihov predsednik je gospod Jurša, ni prišlo nobene pobude. Oni dobijo te odpravnine, kot je ministrica povedala. V tem trenutku je očitno, da so si preračunali, da je to dovolj in da so s tem zadovoljni. To dobijo do 2013, potem pa verjetno računajo, se bo resnično nekaj zgodilo. In mene predvsem zanima tisto, kar se bo zgodilo na tej lokaciji, s čim nam lahko država pomaga pri teh dodatnih programih. Pričakoval bi, da nam ministrica na to odgovori. Zanima me usoda teh 190 zaposlenih. Resnično je, da bodo nekateri s temi odškodninami, in s tem se strinjam, da tukaj lahko tudi Ministrstvo za delo naredi kakšno spremembo zakona v tej smeri, apeliram tudi na predsednika odbora, ki vodi to, da bi se eventualno kakšne razbremenitev zakonodajna v tej smeri lahko v tej zakonodaji še sprejela, se pravi, da bi ti socialni programi bili za zaposlene čim bolj ugodni. Seveda pa me skrbi, kaj bo z vsemi temi objekti na tej lokaciji. Po katerih programih nam lahko država pomaga, da bodo ti objekti v tistem delu, ki bodo ostali, dobili neko dodatno namembnost, preko katere bi lahko ti delavci, ki bodo dejansko ostali brez, dela dobili svojo priložnost. Pa tu ne gre samo za 190 zaposlenih, tu gre tudi za številne tiste, ki so priložnostno vključeni v sami kampanji, namreč, kakšen mesec jih dobi v času treh, štirih mesecev delo še dodatnih 30 do 40, potem je tu en celotni del, recimo, prometa lastnikov transportnih sredstev, ki so vključeni in tri, štiri mesece prevažajo sladkorno peso in veliko zaslužijo na podlagi tega. Se pravi, to je cel niz dejavnosti in če to v Ormožu zgubimo, ni izgubil samo Ormož, ampak cel del severovzhodne Slovenije, zelo veliko. In tukaj apeliram na Vlado, da nam v tem procesu maksimalno pomaga in da nam poskuša najti nadomestne programe v kolikor bo ta načrt prestrukturiranja šel v tej obliki in tako kot je predpostavljeno v tem tržnem redu in direktivi Evropske unije. To je sedaj temeljno vprašanje in to je pred nami, kar je potrebno razrešiti. Hvala lepa."
9,ParlaMint-SI_2017-03-20-SDZ7-Redna-28.u234,OTHER,-1.0,2017-03-20,0.9889589548110962,"Hvala za besedo! Spoštovana gospa ministrica, v Združeni levici smo približno pred desetimi meseci v zakonodajni postopek vložili novelo Zakona o zdravstveni ustreznosti živil in snovi, ki prihajajo v stik z njimi, s katero smo želeli omejiti vsebnost trans maščobe v živilih na največ 2 % vseh maščobnih kislin. Oba, mislim, da dobro veva, kako zelo so trans maščobe škodljive za zdravje, kako zelo je njihovo uživanje povezano z razvojem rakovih obolenj in krvno-žilnih bolezni, ki so med drugim glavni razlog smrti med Slovenci. Po domače, trans maščobe so strupene in človeško telo jih znanstveno dokazano ne potrebuje niti v najmanjših količinah. Naš zakon ste takrat zavrnili kot nesistemski, kar je ali pa že postaja standardni izgovor koalicije za zavračanje vseh opozicijskih zakonov. Vendar pa ste takrat obljubili prenovo Zakona o zdravstveni ustreznosti živil, v katero naj bi vključili tudi prepoved prekomerne vsebnosti trans maščob. Vaša državna sekretarka je obljubila, da bo zakon pripravljen do konca zdaj že lanskega leta. Da potrebujete samo še podatke raziskave Inštituta za nutricistko, ki je bila takrat v zaključni fazi. 21. oktobra so ti rezultati inštituta res prišli in tudi v dopisu vašega ministrstva z dne 21. 11. ste zapisali, da boste predlog novele Zakona o zdravstveni ustreznosti živil in Predlog uredbe o najvišji dovoljeni vsebnosti trans maščob poslali v notifikacijo Evropski komisiji decembra 2016. Evropska komisija naj bi imela potem tri mesece časa, da na ta predlog odgovori ali pa da morebitne pripombe. Danes je 20. marec. O vaši sistemski prenovi tega zakona ali pa o tem, da je bil vsaj odposlan na Evropsko komisijo, nismo slišali nič, zato me zanima: V kakšni fazi je postopek priprave zakona? Zanima me: Zakaj se tako zavlačuje s tako za zdravje pomembno stvarjo, o kateri je vendarle bil dosežen precejšen konsenz že takrat, ko smo mi dali zakon v obravnavo, med vsemi poslanskimi skupinami, ne glede na to, ali je šlo za koalicijo ali opozicijo? Želel bi odgovor na obe vprašanji, se pravi: Kje so vaši zakoni in zakaj se tako zavlačuje? Hvala."
