topic,speech_id,party,sentiment,speech_date,prob,speech
0,ParlaMint-SI_2021-03-04-SDZ8-Izredna-64.u144,SDS,0.75244140625,2021-03-04,0.1840716451406479,"Spoštovana predsedujoča, hvala za dano besedo. Glejte, jaz sem že uvodoma povedal in sem še vedno prepričan, da je sklad za okrevanje in odpornost verjetno eden izmed najpomembnejših dokumentov in pa najpomembnejši dogovor v zgodovini Evropske unije. Sam sem prepričan, da 5,2 milijarde evrov, ki je na razpolago Sloveniji, da je to zgodovinska priložnost, da takšne priložnosti Slovenija več ne bo imela in da je to priložnost treba izkoristiti. Jaz sem prepričan, da vlada Janeza Janše, koalicija in pa minister Zvone Černač z ekipo delajo v pravi smeri. Pozdravljam tudi današnjo razpravo in sklic izredne seje na predlog opozicije. Treba je o teh dokumentih razpravljati. O teh dokumentih smo že razpravljali tudi na zaprti seji Odbora za zadeve Evropske unije konec meseca januarja. Približno 4-urna razprava se je razvila v pravo smer, predlogi ene, predlogi druge strani. Me pa ena zadeva bistveno moti danes pri opoziciji. To je, da je opozicija ta dokument vzela kot končni. Večina razprave iz vaše smeri je bila, da je to že končni dokument, kot da je že v Bruslju, da ga je Evropska komisija že obravnavala. Mogoče kakšen posameznik ne. Ampak glejte, eden izmed predlagateljev, dr. Trček, vi ste bili sigurno kdaj mentor kakšni študentki, študentu. Jaz sem prepričan, da ta študentka ali pa študent vam ni prinesel diplomske naloge in sta šla na zagovor. Dr. Trček, jaz sem prepričan, da tudi vašega doktorata, ki je bil menda leta 2001 izbran za najboljšega v tistem letu, niste prinesli pred svojega mentorja v končni verziji, ampak so bili to osnutki dokumenta, osnutek, ki se spreminja, ki ima obliko. In jaz sem prepričan, da ključna zadeva pri osnutku je, da imaš nekoga, ki te usmerja skozi ta dokument, in da je to Evropska komisija, ki usmerja nekoga, kako ta dokument pripraviti boljši, kvalitetnejši in bi moral biti to dejansko cilj vseh. Pozdravljam to pobudo ali pa zahtevo za sklic seje. Potrebna je odprta razprava. Jaz sem prepričan, da slovenski parlament dela tukaj v pozitivno smer. Kot sem že omenil, večina nacionalnih parlamentov članic Evropske unije se s tem programom ne ukvarja, je to v stoodstotni pristojnosti vlad. Ampak ne, treba je tukaj narediti dokument, ki bo imel multiplikativne učinke na proračun Republike Slovenije in ki bo dober. 5,2 milijarde, to je zgodovinska priložnost za Slovenijo in treba jo je izkoristiti. In res ne pričakujem, da opozicija v tej smeri samo napada. Ne morem pa tudi mimo dejstva, da je Vlada Republike Slovenije ta dokument v Državni zbor poslala decembra leta 2020. Do 28. januarja tega dokumenta ni nihče pogledal s strani opozicije. Takrat ste pa zahtevali, da se ta seja OZEU, ki je bila sklicana, odpre za javnost. Jaz mislim, da moramo biti tukaj korektni, fer eni do drugih stvari. Glejte, tukaj gre za Slovenijo in jaz sem prepričan, da pot, ki si jo je vlada izbrala pri pripravi tega dokumenta, je pravilna. Vlada je tudi umaknila stopnjo internosti, odprtje. Jaz sem prepričan, da vsi dobri predlogi bodo upoštevani. In tudi prepričan sem, da noben del Slovenije pri teh sredstvih ne bo ostal pozabljen."
0,ParlaMint-SI_2006-10-09-SDZ4-Izredna-22.u2,SDS,0.68994140625,2006-10-09,0.9898614287376404,"Hvala lepa za besedo, gospod predsednik. Spoštovane poslanke in poslanci!Vlada Republike Slovenije je v zakonskem roku predlagala državnemu zboru v obravnavo predlog spremembe proračuna za leto 2007 in predlog proračuna za leto 2008, skupaj s spremljajočimi dokumenti. Zavedamo, da se nahajamo pred zelo pomembnimi koraki ekonomskih in socialnih reform. Naš cilj je, da nadaljnji razvoj Slovenije postavimo na trdne temelje, na katerih želimo zgraditi moderno socialno državo. Proračunski memorandum za obdobje 2007, 2008 in zakon o javnih financah predstavljata temeljni okvir za predlagane spremembe proračuna za leto 2007 in predlagani proračun za leto 2008. Proračunski memorandum, ki temelji na napovedih makroekonomskih gibanj za leti 2007 in 2008, v celoti povzema opredelitve strategije razvoja Slovenije, ki smo jo sprejeli junija leta 2005. Ta strategija določa glavne usmeritve vlade pri upravljanju javnih financ, pri vodenju ekonomske politike in pri razvoju Slovenije. Tako želimo doseči začrtane gospodarske, družbene in medgeneracijske cilje razvoja Slovenije in Slovenijo v svetu umestiti kot prepoznavno in ugledno državo. Temeljni cilji strategije razvoja Slovenije in vseh na njej temelječih ukrepov pa so izboljšati kakovost življenja oziroma povečati blaginjo vseh državljank in državljanov Slovenije. Naša država si je tudi s članstvom v Evropski uniji zadala za cilj, da bo vodila ekonomske politike tako, da bo za gospodarstvo ustvarila stabilno okolje in da bo v primernem času sposobna prevzeti evro kot lastno valuto. Spoštovane poslanke in poslanci, prav vsi, državljanke in državljani, smo lahko ponosni, ker bo Slovenija kot edina nova članica Evropske unije 1. januarja 2007 prevzela evro kot lasno valuto. To je velik, v mednarodnem smislu merljiv uspeh za našo državo. Pot ni bila lahka, saj je bilo potrebno izpolniti zahtevne maastrichtske kriterije. Zaenkrat je to od vseh novih uspelo samo Sloveniji. Slovenija tako od novembra 2005 izpolnjuje tudi nekoč skoraj nedosegljiv konvergenčni kriterij glede inflacije. Po zadnjih podatkih povprečna letna inflacija znaša 2,6%, kar je za 0,2% pod kriterijem. Ocenjeni javnofinančni primanjkljaj za leto 2006 je 1,1%, javni finančni dolg za 2006 je ocenjen na 29,4% in je pomembno pod 60%, ki so predpisani s strani Evropske centralne banke. Dolgoročne obrestne mere so v Sloveniji 3,8% in so kar za 2,3% točke nižje od maastrichtskega kriterija, ki znaša 6,1%. Slovenski tolar v času bivanja oziroma vključenosti v mehanizmu RM2 ni zanihal za več kot 0,17% točke od centralne paritete. To so odlični rezultati za Slovenijo, njene državljanke in državljane, ki zelo pozitivno odmevajo po svetu, predvsem v finančnih krogih. Po dokončni objavi Evropskega sveta, da bo Slovenija s 1. januarjem 2007 prevzela evro kot lasno valuto, je eno od najbolj pomembnih mednarodnih ocenjevalnih agencij izboljšalo oceno znanega dolga Slovenije iz A- na A. To je zelo visoka ocena, ki pomeni za slovensko gospodarstvo možnost cenejšega najemanja posojil na mednarodnih finančnih trgih. Dolgoročno lahko pričakujemo nižjo inflacijo in tudi nižje obrestne mere, kar bo ugodno vplivalo na naložbe in gospodarsko rast. Zaradi odprave nihanj deviznega tečaja med državami, ki so uvedle evro, se bo izoblikovalo še stabilnejše okolje za celotno slovensko gospodarstvo. Posledično bodo odpravljene mnoge negotovosti tveganja pa tudi stroški menjave. Povečala se bodo tuja vlaganja in okrepil podjetniški sektor. Uspeh Slovenije je še toliko večji, ker je izpolnila pogoje za prevzem evra in istočasno izboljšala svoj splošni ekonomski položaj, ki še nikoli v njeni zgodovini ni bil tako dober. Ocena bruto družbenega produkta Slovenije po kupni moči, po zadnjih podatkih Eurostata za leto 2005 znaša 80% bruto družbenega produkta Evropske unije oziroma 18 tisoč 900 evrov na prebivalca, kar Slovenijo uvršča v vrh novih držav članic Evropske unije. Kriterije za prevzem evra smo dosegli ob 5% gospodarski rasti v prvi polovici letošnjega leta, v primerjavi z enakim obdobjem lani. Najbolj pomembna dejavnika gospodarske rasti v prvi polovici letošnjega leta sta bila izvoz blaga in storitev ter bruto investicije v osnovna sredstva. Realna rast dodane vrednosti je bila v Sloveniji v prvi polovici letošnjega leta glede na isto obdobje lani 4,7%. Rast produktivnosti dele ja bilo v prvi polovici leta 2006 na medletni ravni 4,1% in je bila za več kot 1,6% točke višja od rasti plač, ki so v prvi polovici leta 2006 glede na isto obdobje lani zrasle za 2,5%. Visoka gospodarska rast je prispevala k večji zaposlenosti. V Sloveniji je bilo tako julija letos zaposlenih za 1,4% točke več ljudi kot v enakem obdobju lanskega leta, delo v Sloveniji v juliju je imelo 825 tisoč 169 oseb. Število registriranih brezposelnih je bilo v juliju letos najnižje po letu 1991. Po metodologiji mednarodne organizacije dela je bila brezposelnost v prvi polovici letošnjega leta glede na isto obdobje lani, 6,4%. Realna rast izvoza blaga in storitev v prvi polovici letošnjega leta je bilo v primerjavi z istem obdobjem lani 11,6% in tako za odstotno točko višje od realne rasti uvoza blaga in storitev za isto obdobje lani. Realne ocene kažejo, da se bodo trendi pozitivnih gospodarskih gibanj ob izvajanju začrtanih reform nadaljevali. Gospodarska rast je po konzervativnem pristopu v jesenskem poročilu UMAR-ja ocenjena na 4,7% za letošnje leto, na 4,3% za leto 2007 in 4,2% za leto 2008. Posledica nekoliko nižjih napovedi za prihodnji leti je napoved upočasnitve gospodarske rasti v mednarodnem okolju in tako tudi posledično upočasnitev izvoza blaga in storitev, ki pa bo po ocenah še vedno višji od pričakovane rasti uvoza. Primanjkljaj tekočega računa plačilne bilance je za leto 2006 ocenjen na 2,4 bruto domačega proizvoda, odstotka bruto domačega proizvoda, za leto 2007 na 1,6% BDP in 1,2% za leto 2008. Rast zaposlenosti je za leto 2006 ocenjena na 0,9% točke, za leto 2007 na 0,8 in za leto 2008 na 0,9. Po jesenski napovedi bo realna rast bruto plače v letu 2006 2,2% v letu 2007 2,5% in v letu 2008 3-odstotna. Po nekoliko višji pričakovani inflaciji v letih 2006 in 2007 se bo po ocenah povprečne inflacije v letu 2008 znižala z 2,7 na 2,5 odstotka. Glavno tveganje za zvišanje inflacije še vedno ostaja podražitev cen energentov na svetovnih borzah. Predloga sprememb proračuna za leto 2007 in proračun za 2008, ki sta pred vami, sta realno razvojno naravnana in vključujeta ukrepe za doseganje ciljev bolj prilagodljivega in konkurenčnega gospodarstva, višje gospodarske rasti, večje zaposlenosti, na znanju temelječega gospodarskega razvoja, učinkovite in cenejše socialne države ter skladnega trajnostnega razvoja vseh regij Slovenije. Vlada Republike Slovenije se, kljub političnim motiviranim odporom proti potrebnim reformam v zavezi za razvitejšo in na realni podlagi utemeljeno socialno pravično družbo ne misli odpovedati. Temu cilju sledimo v vseh vladnih odločitvah, tudi ob pripravi spremembe proračuna za leto 2007 in predloga proračuna za 2008, ki ga predstavljamo na današnji seji državnega zbora. Predlog sprememb proračuna za leto 2007 tako predvideva 1.860 milijard tolarjev prihodkov, kar je 24,5% BDP in 1.937 milijard tolarjev odhodkov oziroma 25 in pol odstotka BDP. Proračunski primanjkljaj v letu 2007 je predviden v višini 76,3 milijarde tolarjev oziroma 1,01% BDP. V primerjavi z oceno realizacije prihodkov in odhodkov državnega proračuna za leto 2006 to pomeni, da se prihodki proračuna zmanjšujejo za 0,5 odstotne točke BDP, medtem ko se odhodki zmanjšujejo za 0,6 odstotne točke. V letu 2008 predlog državnega proračuna predvideva 1.950 milijard tolarjev prihodkov, kar je 24,1% BDP in 2.023 milijard tolarjev odhodkov oziroma 25% BDP. Proračunski primanjkljaj v letu 2008 je tako predviden v višini 73,4 milijarde tolarjev oziroma 0,91% BDP. To pomeni, da se predvideni prihodki državnega proračuna v primerjavi s predlogom sprememb za leto 2007 znižujejo kar za 0,4 odstotne točke BDP, medtem ko se odhodki znižujejo za 0,5 odstotne točke. Konsolidirani javnofinančni prihodki za leto 2007, ki ob prihodkih državnega proračuna vključuje tudi prihodke zdravstvene in pokojninske blagajne ter občin, so predvideni v višini 3.277 milijard tolarjev oziroma 43,2% BDP, medtem ko so konsolidirani odhodki predvideni v višini 3.504 milijard tolarjev oziroma 44,1% BDP. Predviden javnofinančni primanjkljaj v letu 2007 bo tako znašal 67,5 milijard tolarjev oziroma 0,89% bruto domačega proizvoda. V letu 2008 predlog proračuna predvideva konsolidirane prihodke v višini 3443 milijarde tolarjev oziroma 42,5% BDP in konsolidirane odhodke v višini 43.3% bruto domačega proizvoda. Predviden je javnofinančni primanjkljaj v letu 2008 bo tako znašal 61,7 milijard tolarjev oziroma 0,76% BDP. Blagajna zavoda za pokojninsko in invalidsko zavarovanje ostaja uravnotežena medtem ko v blagajni zavoda za zdravstveno zavarovanje in občin v letih 2007 in 2008 predvidevata presežke. Ocenjujemo, da bodo v okviru finančne perspektive EU prihodki proračuna Republike Slovenije iz proračuna Evropske unije med leti 2007-2011 v povprečju znašali 1,56% BDP medtem, ko bodo odlivi nekje na ravni 1,13% BDP. Neto prodaj slovenskega proračuna v odnosu do proračuna EU je tako predviden v višini 0,43% BDP. V ta odstotek niso vključeni prilivi iz proračuna EU, tisti, ki gredo neposredno končnim opravičencem iz Republike Slovenije. Spoštovani, davčna reforma, ki se je v Sloveniji začela že z uveljavitvijo novel zakonov na davčnem področju 1. januarja letos, je nujni korak za doseganje lizbonskih ciljev oziroma ciljev iz njene slovenske verzije, to je strategije razvoja Slovenije. Pri davčni reformi so izhajali iz nespornega dejstva, da je slovensko gospodarstvo preobremenjeno predvsem zaradi pretirano obdavčenega dela. Podjetjem v Sloveniji je pretirana progresivnost obdavčitve dela odžirala prepotrebna sredstva za investicije v rast in razvoj. ""Vrhunec inovativnosti"" - v narekovajih - pri pobiranju davkov je takratna vlada, ki so jo sestavljale pretežno stranke sedanje opozicije, dosegla z uvedbo davka na izplačane plače. Prvi nujni ukrep, ki smo ga zapisali v strategiji razvoja Slovenije in ga že uresničujemo, je bil zato postopno ukinjanje davka na izplačane plače. Vlada tako po 20% znižanju v letu 2006 tudi v proračunu za leto 2007 ta davek znižuje za 40%. V letu 2008 davek zmanjšujejo za 70% in ga v letu 2009 popolnoma odpravljamo. Vlada davčno reformo nadaljuje s paketom 7-ih zakonov, ki so bili prejšnji teden predloženi v sprejem državnemu zboru. Namen spremembe zakona o dohodnini ni razbremenjevanje najbolj bogatih, ampak zniževanje pretirane progresije obdavčitve dela. V Sloveniji niso najbogatejši tisti z najvišjimi plačami, ampak tisti, ki so si v 15-letnem tranzicijskem obdobju v pogojih nepreglednosti, mnogi pa tudi s klientelistično politično podporo po zelo nizkih cenah pridobili deleže v številnih slovenskih podjetjih. Višek cinizma je, da nam danes isti ljudje in stranke, ki so zagovarjali in omogočili divjo privatizacijo, preprečili tudi kakršnokoli kazensko odgovornost za milijardne kraje in dolga leta pustili tranzicijske kapitalske dobičke neobdavčene, danes očitajo, da s predlagano spremembo zakonodaje razbremenjujemo najbogatejše. Predlog zakona o dohodnini, ki predvideva tri davčne stopnje je posledica analiz, ki so pokazale, da je takšna obdavčitev najboljša za rast slovenskega gospodarstva. Po uveljavitvi tega zakona bo cenejše zaposlovanje predvsem novih delavcev z visokimi kvalifikacijami, ki so sedaj za podjetja predragi. Ravno zaradi tega imamo v Sloveniji veliko število brezposelnih z visoko izobrazbo, v katere je družba veliko vlagala in ki bi s svojim znanjem lahko tudi zelo veliko pripomogli k razvoju Slovenije, seveda, če bi dobili delo. Vlada novih obdavčitev državljanov s predlogi sprememb davčne zakonodaje ne predvideva. Izjemo smo naredili le pri obdavčenju plovil in tako bolje uredili tudi to področje. Zakon o davku na dodano vrednost, člen, ki dopušča možnost dviga, obstaja že od uvedbe DDV-ja v letu 1999. Ni ga predlagala sedanja vlada, vemo, kdo je bil na oblasti leta 1999. Današnja opozicija pozablja, da je kot nekdanja vlada leta 2002 že na podlagi tega člena povišalo stopnjo DDV-ja za 0,5% točke za spodnjo stopnjo in za 1% točko za višjo stopnjo. Pa tega takrat nobena politična stranka, noben sindikat in noben časopis ni razglašal za katastrofo, kot se to počne danes, in to ob absurdu, da se je leta 2002 dvig dejansko zgodil, leta 2006, ko to poslušamo, pa takšen dvig ni niti predlagan. Dvig ali uvedba nekaterih novih trošarin je posledica prevzetja evropske ureditve obdavčenje trošarinskih izdelkov, ki jo je Slovenija s 1. majem 2004 prevzela v last in pravni red. Tako imenovana energetska direktiva, ki jo je Evropski svet sprejel konec leta 2003, poleg alkohola in alkoholnih pijač, tobačnih izdelkov ter mineralnih olj uvršča med trošarinske izdelke tudi električno energijo, zemeljski plin, premog in koks. Slovenija je zahtevala prehodno obdobje tudi po 1.7.2007, vendar tega predloga Evropska komisija ni sprejela. Zato je zavajanje javnosti glede trošarin nesprejemljivo, kajti tega ne uvaja slovenski zakonodajalec ali vlada, ampak Slovenija le izvršuje zaveze, ki jih je tako kot ostale polnopravne članice Evropske unije v zvezi s to direktivo o trošarinah dolžna izvrševati. S predlogi sprememb zakona o davku od dohodkov pravnih oseb do leta 2010 znižujemo splošno davčno stopnjo s sedanjih 25 na 20%, ob tem, da se davčni odtegljaj znižuje s 25 na 15%. Po predlogu sprememb zakona se ukinjajo dvojne obdavčitve, priznavajo se dolgoročne rezervacije v višini 50%, izgube se bodo lahko pokrivale neomejena v naslednjih davčnih obdobjih. Spoštovane poslanke in poslanci! Te spremembe predstavljajo znatno razbremenitev slovenskega gospodarstva, zato se zmanjšuje tudi javna poraba, zaradi tega lahko zmanjšujemo tudi proračunski primanjkljaj. Gledano v celoti so te razbremenitve vsekakor daleč največje doslej v zgodovini Slovenije. Ohranjajo se tudi posebne olajšave za vlaganje v raziskave in razvoj, za zaposlovanje invalidov in olajšava za prostovoljno dodatno pokojninsko zavarovanje. Davčni postopek se bo z novim zakonom bistveno poenostavil. S tem bomo posledično ne samo prihranili na milijone delovnih ur, temveč tudi veliko stroškov. Čeprav številke govorijo same zase, bi rad v tem uvodu poudaril, da je vlada manjše prihodke v državni proračun zaradi razbremenitve slovenskega gospodarstva nadomestila z znižanjem odhodkov iz državnega proračuna, ki je predvsem posledica varčevalnih ukrepov, odprave birokratskih ovir in racionalizacija proračunske porabe. Ti ukrepi se bodo nadaljevali tudi v prihodnjih letih. Pomembna novost je, da se bo z novim zakonom o občinah državni proračun zmanjšal za 43 milijard tolarjev, za enak znesek pa se bodo zmanjšali tudi transferji občin iz državnega proračuna. Slovensko gospodarsko je zaradi ugodnega mednarodnega okolja in predvsem zaradi že začetega razbremenjevanja v dobri kondiciji, zato bomo imeli več manevrskega prostora tudi pri odpravljanju strukturnega javnofinančnega primanjkljaja. Temeljni srednjeročni cilj javnofinančne politike je tako njegova postopna odprava do konca leta 2011. Po prevzemu evra 1. januarja 2007, ko bo denarna politika v rokah Evropske centralne banke in bo Slovenija kot enakopraven partner sodelovala pri skupnih odločitvah, bo fiskalna politika edina lastna možnost za zagotavljanje ekonomske stabilnosti. Vlada je tako posebno pozornost posvetila prestrukturiranju javnih financ, da bodo bolj prožne in da se bo tako mogoče bolj odzivati na možne neugodne razmere. Istočasno bo posebna pozornost še naprej namenjena razvojnemu prestrukturiranju proračuna. Vlada bo tako še naprej povečevala izdatke za raziskave in razvoj iz javnih sredstev, skladno s cilji lizbonske strategije. Povečali bomo izdatke za terciarno izobraževanje in izdatke za aktivno politiko zaposlovanja, usposabljanja oziroma vseživljenjsko učenje ter štipendiranje. Prav tako izdatke za nekatere kulturne dejavnosti, ki jih vlada ne obravnava kot nepotreben strošek, temveč kot del naših naporov za povečanje splošne blaginje v Sloveniji. Ob razbremenjevanju gospodarstva in zmanjševanju javnofinančnega primanjkljaja vlada pripravlja strategije tudi za zagotavljanje dolgoročne stabilnosti javnih financ. Predvsem zaradi skupnega evropskega problema, ki ga predstavlja staranje prebivalstva pa tudi zaradi razvoja medicine in novih možnosti zdravljenja ter tako posledično večanje potreb za pokojnine, zdravstvo in starostno varstvo je to za Slovenijo in za celotno EU resnično velik izziv. Čeprav bodo pokojnine in zdravstvene storitve v Sloveniji zaradi že izvedenih ukrepov po socialno-ekonomskem načelu primerne in stabilne do leta 2020, vlada že sedaj za zagotovitev dolgoročne vzdržnosti javnih financ vodi usklajene politike na različnih področjih. Tu imam v mislih vse potreb ne ukrepe za dolgoročno vzdržno povečevanje gospodarske rasti, zaposlenosti, deleža zavarovancev v celotnem prebivalstvu, ohranjanje ustreznega razmerja med aktivno in upokojensko populacijo, večjo odgovornost posameznika za njegov socialni položaj in za spodbujanje vključevanja v prostovoljno pokojninsko zavarovanje. Prav dolgoročna stabilnost finančnega sistema bo ključna za dolgoročno vzdržnost celotnih javnih financ. Z zaupanjem v slovenski trg kapitala in z davčnimi olajšavami za prostovoljno pokojninsko zavarovanje želimo doseči, da bodo ljudje v svoji aktivni dobi več varčevali, kar bo pomenilo dodaten priliv na trg kapitala. Z možnostjo izbire med produkti z zakonsko določeno minimalno zajamčeno donosnostjo in ostalimi bolj donosnimi produkti bodo pokojninski skladi dodatnega prostovoljnega zavarovanja v skladu s svojimi naložbenimi načrti kot vlagatelji sodelovali tudi pri privatizaciji slovenskih podjetij, saj bodo lahko del sredstev investirali v lastniške vrednostne papirje. Modeli druge faze privatizacije predvidevajo pomembno udeležbo portfeljskih investitorjev v lastniški strukturi podjetij. S ciljem zagotovitve večje stabilnosti finančnega sistema je pripravljeno tudi novo besedilo zakona o bančništvu, ki skladno z novima direktivama EU o opravljanju dejavnosti in kapitalski ustreznosti kreditnih institucij uvaja nove, bolj podrobne in kompleksne standarde varnega in skrbnega poslovanja bank. Prepričan sem, da bo nov zakon o trgu finančnih inštrumentov povečal varnost manjšinskih delničarjev in tako še okrepil zaupanje v slovenski trg kapitala. Spoštovane poslanke in poslanci! Dovolite mi, da na kratko povzamem nekatere najpomembnejša dejstva, ki predstavljajo realno podlago za letošnjo proračunsko razpravo. Kot sem že prej dejal, je temeljni cilj vlade pri vodenju ekonomske politike dvig vzdržne stopnje rasti gospodarstva in spodbujanje zaposlovanja ob istočasnem povečanju socialne varnosti. Glede na realizacijo v prvi polovici tega leta in projekcije urada za makroekonomske analize in razvoj lahko ugotovim, da je bila vlada uspešna pri uresničevanju tega cilja, kajti gospodarska rast je visoka, takšna je napoved za letošnje leto, ki je popravljena za več kot pol odstotne točke in takšna je napoved za leti 2007, 2008. Inflacija ostaja nizka v okviru kriterijev za prevzem evra, zaposlenost narašča, stopnja registriranja brezposelnosti se ob tem zmanjšuje. In če primerjamo te podatke z realizacijo za leto 2005, vidimo, da je v tem času vladi uspelo, da je izboljšala sliko na vsakem od navedenih segmentov. V letu 2005 je bila gospodarska rast 4%, rast zaposlenosti 0,3% in stopnja registrirane brezposelnosti 10,2%, prav vsi ti podatki so za prvo polovico letošnjega leta boljši. Spoštovane poslanke in poslanci, obravnava sprememb proračuna za leto 2007 in proračuna za leto 2008 poteka v položaju, ko se prvič soočamo z novim okoljem, s katerim se bomo primerjali. Nekoč smo kazalce, odkar se pač makroekonomski kazalci merijo tudi statistično, smo te kazalce nekoč primerjali znotraj avstroogrskega imperija, potem znotraj Kraljevine Jugoslavije in nato znotraj SFRJ. Že dve leti se primerjamo znotraj Evropske unije, od januarja naslednjega leta pa tekmujemo v novem okolju, najbolj razvitem, pa tudi najbolj zahtevnem doslej. V Evropski monetarni uniji, v evro območju, v neformalnem notranjem krogu Unije, v katerem bo Slovenija postala 13. nova članica oziroma 13. članica. In prav je, da se pred proračunsko razpravo prvič v naši zgodovini soočimo tudi s tem novim okoljem in s to primerjavo. Ta primerjava trinajsterice, v katero spada od 1. januarja naslednjega leta tudi Slovenija, pokaže, da je Slovenija po bruto domačem proizvodu na prebivalca v tej družini na 12. mestu, za nami je le Portugalska. Da je Slovenija po realni stopnji rasti bruto domačega proizvoda na tretjem mestu, pred nami sta samo Irska in Luksemburg, da je po inflaciji na 9. mestu, za nami so Belgija, Luksemburg, Španija in Grčija, ostali so boljši; da je po dolgu sektorja države Slovenija na 3. mestu, pred nami sta spet samo Irska in Luksemburg, da je po stopnji brezposelnosti po metodi mednarodne organizacije dela Slovenija na 5. mestu, boljši od nas so Irska, Luksemburg, Nizozemska in Avstrija, ostali so slabši, in da je po realni stopnji rasti produktivnosti Slovenija med trinajsterico na 3. mestu, pred nami sta Luksemburg in Grčija. Primerjava je narejena na podlagi statističnih podatkov za leto 2005. Ti podatki, ki sem jih navedel, nam kažejo zahtevnost novega okolja, katerega del postaja tudi Slovenija. Kažejo tudi, da nam uvrstitev v evropsko monetarno unijo ni bila podarjena, prav vse kriterije smo morali izpolniti. Smo sicer na repu razvitosti evro območja po bruto domačem proizvodu, toda večina naših razvojnih kazalcev obeta, da se bomo kmalu prebili naprej. Sam sem popolnoma prepričan, da smo na dobri poti in da bo Slovenija v prihodnjih letih lahko napredovala hitreje, kot je kadarkoli doslej, v dobro skupne blaginje vseh, ki v njej živimo, in proračunska razprava, ki jo danes začenjamo, je pomembna usmeritev na tej poti. Želim vam, da jo opravite v konstruktivnem vzdušju, saj gre za naš skupni interes. Hvala lepa."
0,ParlaMint-SI_2006-11-16-SDZ4-Izredna-23.u118,SDS,0.57373046875,2006-11-16,0.49526411294937134,"Spoštovani, gospod predsedujoči, hvala za besedo. Spoštovane poslanke in spoštovani poslanci, sicer bolj redki! Veseli me, da lahko danes po predstavitvi proračunskega memoranduma za leti 2007 in 2008 in Predloga proračuna Republike Slovenije za leto 2008 Vlada Republike Slovenije predstavi tudi Predlog sprememb proračuna za naslednje leto in dopolnjen predlog proračuna za leto 2008. Po opravljeni razpravi so bili upoštevani amandmaji, ki jih je potrdil Odbor državnega zbora za finance in monetarno politiko. S predlogoma proračunov za leti 2007-2008 Vlada izpolnjuje začrtane gospodarske, družbene in medgeneracijske cilje razvoja Slovenije in mednarodne umestitve Slovenije kot svetu prepoznavne države. Želimo ustvariti pogoje za bolj prilagodljivo gospodarstvo, višje dodane vrednosti, večje zaposlenosti, na znanju temelječega gospodarskega razvoja, učinkovite socialne države ter skladnega trajnostnega razvoja vseh regij Slovenije. Rezultati, ki jih Slovenija dosega letos na gospodarskem področju, so najboljši doslej in so posledica po eni strani sposobnosti slovenskega gospodarstva, učinkovitega vodenja ekonomskih politik, pa tudi ugodnih razmer v državah partnericah. Slovenija bo s 1. januarjem leta 2007 postala trinajsta nova članica Evropske monetarne unije in bo tako edina nova članica Unije, ki bo prevzela evro kot lastno valuto. Ta uspeh je za državljanke in državljane Slovenije še toliko večji, ker je Slovenija ostre Maastrichtske kriterije izpolnila ob povečanju gospodarske rasti, ki je v prvi polovici letošnjega leta znašala 5%, in ob hkratnem povečanju zaposlenosti. S tem smo v Sloveniji dokazali, da je mogoče inflacijo znižati ob istočasnem znižanju brezposelnosti in zvišanju zaposlenosti. Po predvidenih napovedih jesenskega poročila Umarja se bodo pozitivni gospodarski trendi nadaljevali, gospodarska rast za celotno letošnje leto je ocenjena na 4,7%, za naslednje leto na 4,3 in v letu 2008 na 4,2%. Rast zaposlenosti je za letošnje leto ocenjena na 0,9%, za leto 2007 na 0,8 in za leto 2008 ponovno na 0,9%. Po jesenski napovedi bo realna rast bruto plače v letu 2006 2,2%, v letu 2007 2,5 in v letu 2008 3%. Po nekoliko višji inflaciji v letih 2006 in 2007 se bo po ocenah povprečna inflacija v letu 2008 znižala z 2,7 na 2,5%. Vlada Republike Slovenije si je zadala ambiciozne cilje razbremenitve slovenskega gospodarstva, ki se uresničujejo oziroma ki se bodo uresničevali, deloma pa se že, z izvajanjem paketa davčnih sprememb oziroma davčnih zakonov. Slovenska podjetja bodo po novi zakonodaji ceneje zaposlovala, predvsem visoko izobraženo delovno silo, lahko bodo uporabljala oziroma koristila olajšave za raziskave in razvoj ter plačevala nižje davke. Davčni postopek bo bolj enostaven in tako posledično tudi cenejši. Verjamemo, da bo taka razbremenitev še pospešila gospodarsko rast in rast zaposlenosti in da samo tako lahko dosežemo in presežemo povprečno razvitost EU. Predlog sprememb državnega proračuna za leto 2007 tako predvideva 7,76 milijarde evrov prihodkov, kar je 24,5% bruto domačega proizvoda, in 8,08 milijard evrov odhodkov oziroma 25,5% bruto domačega proizvoda. Proračunski primanjkljaj v letu7 2007 je predviden v višini 322 milijonov evrov oziroma 1% bruto domačega proizvoda. V primerjavi z oceno realizacije prihodkov in odhodkov državnega proračuna za letošnje leto to pomeni, da se prihodki proračuna zmanjšujejo za pol odstotka BDP-ja, medtem ko se odhodki zmanjšujejo za 0,6% BDP-ja. Konsolidirani javnofinančni prihodki za leto 2007, ki ob prihodkih državnega proračuna vključujejo tudi prihodke Zavoda za pokojninsko in invalidsko zavarovanje, Zavoda za zdravstveno zavarovanje Slovenije, in prihodki občin, so predvideni v višini 13,67 milijard evrov oziroma 43,2% BDP-ja, medtem ko so konsolidirani odhodki predvideni v višini 13,26 milijard evrov oziroma 44,1% BDP-ja. Predvideni javnofinančni primanjkljaj v letu 2007 bo tako znašal 0,9% BDP-ja. V letu 2008 Predlog državnega proračuna predvideva 8,13 milijard evrov prihodkov, kar je 24,1% BDP-ja, in 8,44 milijard evrov odhodkov oziroma 25% BDP-ja. Proračunski primanjkljaj v letu 2008 je predviden v višini 306,5 milijonov evrov oziroma 0,9% BDP-ja. To pomeni, da se predvideni prihodki državnega proračuna z ozirom na predlog sprememb za leto 2007 znižujejo za 0,4% točke BDP-ja, medtem ko se odhodki znižujejo za pol odstotke točke BDP-ja. V letu 2008 predlog proračuna predvideva konsolidirane prihodke v višini 14,36 milijarde evrov oziroma 42,5% točke BDP-ja in konsolidirane odhodke v višini 14,62 milijarde evrov oziroma 43,3% točke BDP-ja. Predvideni javnofinančni primanjkljaj v letu 2008 bo tako znašal 0,8% točke BDP-ja, blagajna Zavoda za invalidsko in pokojninsko zavarovanje bo v letu 2007 in 2008 uravnotežena, medtem ko blagajna Zavoda za zdravstveno zavarovanje Slovenije in blagajna občin v letih 2007 in 2008 predvidevata presežke. Vlada ocenjuje, da bodo v okviru finančne perspektive Evropske unije prihodki proračuna Republike Slovenije s proračunom Evropske unije med leti 2007 in 2011 v povprečju znašali 1,56% točke BDP-ja, medtem ko bodo odlivi 1,13% točke. Neto položaj slovenskega proračuna v odnosu do proračuna EU je predviden v višini, pozitivni višini, 0,43% točke. Tu niso vključeni prilivi iz proračuna EU neposredno končnim upravičencem v Republiki Sloveniji. Ob tem je pomembno povedati, da bo Slovenija iz strukturnih in kohezijskega sklada v obdobju od 2007 do 2013 prejela 3,7 milijarde evrov. Vlada Republike Slovenije se zaveda pomembnosti teh dodatnih sredstev za naš razvoj in je zaradi tega že v začetku leta 2005 sprejela številne aktivnosti, ki so pripomogle k izboljšanju črpanja evropskih sredstev; ti ukrepi so se izkazali kot zelo učinkoviti. Spoštovani! Vlada je Državnemu zboru predstavila razvojno naravnan in varčen proračun. V letih 2007 in 2008 se povečuje sredstva za gospodarstvo, za znanost in razvoj, terciarno izobraževanje, za zmanjšanje sodnih zaostankov, posebno pozornost namenjamo varstvu okolja, vodimo politike za odpravo strukturnega primanjkljaja in strategije za zagotovitev dolgoročne stabilnosti javnih financ. Sprejemamo pomembne ukrepe, ki bodo imeli pozitivne posledice za vse državljanke in državljane, in to želimo doseči na socialno vzdržen način. Spoštovane poslanke in poslanci! Namen Vlade je ob doseganju lizbonskih ciljev in ciljev Strategije razvoja Slovenije zagotovitev makroekonomskega okolja za bolj konkurenčno in hitreje rastočo slovensko gospodarstvo ter ohranitev socialne države. Vlada je tako predlagala spremembe Proračuna Republike Slovenije za leto 2007 in Dopolnjen predlog proračuna Republike Slovenije za leto 2008, ki Slovenijo zanesljivo pelje k hitrejšemu napredku in ustvarja realno podlago za večjo blaginjo Slovenije. Hvala lepa."
0,ParlaMint-SI_2014-05-14-SDZ6-Izredna-64.u168,SDS,-1.0,2014-05-14,0.25839874148368835,"Tisto, kar je v rokah vlade, je zadolževanje proračuna in blagajn, ki so povezane s proračunom. Bruto zadolžitev je osebno zadolževanje državljanov ali pa podjetij. To nima zveze z državnim proračunom. Prvo. To bi lahko dvakratni minister do zdaj že vedel. Drugo, kar je, največji čas prejšnje finančne perspektive ste vladali vi, levica. Če ne bi bilo prejšnje vlade in pa Bogoviča, se naj bi črpalo nič. Sedaj začenjamo novo perspektivo in ni narejeno nič. To ve vsak župan, ni narejen noben operativni program. Torej s čim se hvalite? Z nič. In tako je tudi na mnogih drugih področjih. Edino, kar funkcionira, je zadolževanje, poviševanje davkov, kazni in pa zaposlovanje v javnem sektorju. To je vse, kar ste storili v tem mandatu, ko ste vi na vladi, in tudi v prejšnji Pahorjevi vladi enako. Denar pa ste iskali na zunanjem trgu, da ste to naredili. Investiciji nič. Predsednica vlade dva meseca nazaj tu ni znala našteti enega protikriznega ukrepa. In če bi radi vedeli, zakaj je gospodarska rast, preberite poročilo Evropske komisije, vsaj prvi stavek tega zadnjega poročila."
0,ParlaMint-SI_2014-06-12-SDZ6-Izredna-69.u8,SDS,-1.0,2014-06-12,0.09463617205619812,"Hvala lepa za besedo, gospod predsednik. Spoštovane kolegice in kolegi! Spoštovani minister, škoda, ker nas boste zapustili. Razlogov za sklic izredne seje je več. V Slovenski demokratski stranki se upravičeno bojimo, da nekaterih projektov zaradi slabega dela vlade ne bo možno dokončati. Še večjo bojazen pa predstavljajo projekti, za katere je zmanjkalo denarja. Najprej o treh slovenskih regijah, ki so želele s pomočjo evropskega denarja graditi regijske centre za ravnanje z odpadki. Na Koroškem, Štajerskem in v Zasavju jim grozi, da do evropskega denarja zaradi papirologije ne bodo mogli priti. Gre za Regijski center za ravnanje z odpadki Koroške, v katerega bo odpadke odlagalo vseh 12 koroških občin. Potem je Regijski center za ravnanje z odpadki Štajerske regije, v katerega bodo odlagale občine Slovenska Bistrica, Makole, Poljčane, Oplotnica, Rače-Fram, Slovenske Konjice, Vitanje do občine Zreče. In tudi Regijski center za ravnanje z odpadki v Zasavju, v katerega bodo odpadke odlagale občine Hrastnik, Litija, Radeče, Trbovlje in Zagorje ob Savi. Problem predstavlja pridobivanje okoljevarstvenih dovoljenj. Zato se v Poslanski skupini Slovenske demokratske stranke sprašujemo, kaj počneta pristojno Ministrstvo za kmetijstvo in okolje ter minister mag. Dejan Židan, kljub obljubam, da bodo znotraj lastnega proračuna preverili možnosti prerazporeditve sredstev na projekte s področja oskrbe s čisto pitno vodo in čiščenja odpadnih voda. V nadaljevanju nekaj več o 11 projektih, pripravljenih za gradnjo, za katere se še vedno ne ve, ali se bo zadnje vendarle zbralo dovolj denarja še v tej evropski finančni perspektivi. Gre za projekte komunalne infrastrukture v skupni vrednosti 236 milijonov evrov, ki jim še pol leta od izbire izvajalcev in pridobitve pravnomočnih gradbenih dovoljenj država še vedno ni izdala odločbe o dodelitvi sredstev za začetek črpanja kohezijskega denarja, kar je tudi prvi pogoj za kasnejši podpis sofinancerske pogodbe. Prej je v imenu predlagateljev že kolega Vizjak povedal, za katere projekte gre. Gre za oskrbo s pitno vodo, in to za področje 34 slovenskih občin. To je ogromno področje. In seveda tudi za projekte odvajanja in čiščenja odpadnih voda. Pet sej na to temo smo imeli in nismo naredili niti koraka naprej. Minister Židan je podpisal soglasje za te projekte, torej dana je bila obljuba županom, da bodo dobili tudi sredstva. 6. 9. so bili vsi projekti ready-to-go, se pravi po rdeči knjigi, izbrani so bili izvajalci, gradbena dovoljenja, izvajalci so dali bančne garancije, torej garantirali so za denar. In kaj je bilo potem? Nič. Nič se ni zgodilo. Občine so čakale, da se bodo na vladi zbudili. In 4. 4. letos, se pravi 4. aprila letos je sledil šok, šok za župane, sploh potem ko je predsednica vlade Alenka Bratušek v januarju županom 34 občin rekla, da te projekte podpira in da bo naročila ministru Židanu in ministru Čufarju, da se čim prej najde ustrezna rešitev nastale situacije. Torej, kakšen šok? Župani so 4. aprila letos dobili obvestilo, da se teh 11 projektov ukinja. Ali si predstavljate, najprej jim da minister Židan soglasje in obljubo za denar, čez nekaj mesecev, ko so projekti pripravljeni, gradbena dovoljenja pridobljena in izvajalci pripravljeni, pa se odločijo da bodo teh 34 občin enostavno pustili na cedilu. Takrat so se župani povezali in s skupno izjavo prosili za pomoč Vlado. Prosijo Vlado, ampak žal tam ni bilo posluha, zato so najprej naleteli na posluh poslancev opozicije. Od takrat se je zvrstilo že pet sej v Državnem zboru, različni odbori in tudi plenarna seja je že bila na to temo, torej na temo črpanja kohezijskih sredstev. Ministrstvo za kmetijstvo in minister Židan se je dolgo upiral in je šele zdaj, ko se zaveda, da je treba biti všečen, če želiš kakšen glas na volitvah, spoznal svojo zmoto. Zakaj to govorim? Namreč, 23. aprila je bilo na seji Odbora za kmetijstvo, gozdarstvo, prehrano in okolje s strani ministrstva povedano tole, in zdaj citiram iz magnetograma: ""Varianta je, da občine začnejo, ker imajo projekte pripravljene, te projekte izvajati z lastnimi sredstvi, na koncu morajo imeti tako delež sofinanciranja, ampak te razmejitve med slovenskim in evropskim mora biti na koncu, to ni potrebno, da je v vsaki situaciji, ker v momentu, ko bo nastala pravna podlaga,"" zdaj pa pozor, ""ki je danes ni – za novo finančno perspektivo, so v bistvu aktivnosti, ki bodo ocenjene za upravičene, upravičene od 1. januarja letošnjega leta naprej."" In nadaljujem: ""Se pravi, obstaja verjetnost, vendar se ne da dobiti garanta v smislu nekega papirja, da bo to povrnjeno oziroma da bo upravičeno,"" pozor, ""ker za to pravne podlage ni. Pravna podlaga bo nastala v momentu, ko bo Evropska komisija izdala odločbo o potrditvi novega operativnega programa."" To je bilo povedano na seji v mesecu aprilu. No, in predvčerajšnjim, tiskovna konferenca Alenke Bratušek, premierke, in ministra Židana, kjer svečano oznanita, da so našli rešitev za 11 okoljskih projektov. Ampak pazite zdaj, minister Židan je na tiskovni konferenci rekel takole: ""Vlada Republike Slovenije daje možnost, da občine lahko same nadaljujejo projekte in ohranijo veljavna gradbena dovoljenja in garancije."" Ta izjava je, kot bi se nekdo delal norca iz županov. V nadaljevanju te tiskovne konference minister Židan pove, da bo operativa potekala takole: ""Odločbe, če bo še kaj denarja v stari perspektivi, se bodo izdajale za staro, če ne bo zadosti prostora, se bodo odločbe izdajale za novo perspektivo."" Kako? Na kakšen način, če sploh še ni operativnega programa? Program mora biti sprejet na ravni Evropske unije. In zdaj, če ste opazili razliko med izjavo 23. aprila in včerajšnjo, nič se ni praktično spremenilo od 23. aprila do danes, le da takrat ni bilo pravne podlage, predvčerajšnjem pa so jo čudežno na Ministrstvu za kmetijstvo in okolje in premierka Alenka Bratušek odkrili. Poglejte, gre za čisto zavajanje. Ali se je zavajalo aprila ali pa se je zavajalo pred dvema dnevoma. V Slovenski demokratski stranki ocenjujemo, da gre za predvolilno potezo utišanja županov z neko ustno zavezo, da nekaj bo, če bo. Z dogovorom si je želela Vlada kupiti mir v času predvolilne kampanje, zavedajoč se, da se bo s tem problemom v nadaljevanju zagotovo ukvarjal nekdo drug. No, po včerajšnji seji Odbora za gospodarstvo je jasno, da so tudi vsi župani 34 občin odkrili prevaro ministra Židana in premierke Alenke Bratušek. Zahtevajo takojšnje ukrepanje. In sklep Slovenske demokratske stranke, ki na žalost na včerajšnji seji ni bil sprejet, bi to zadrego zagotovo rešil. Evropska sredstva ne bodo počrpana, projekti bodo propadli, izvajalci del so že napovedali, da bodo tožili občine, prav tako se nam zdi nerazumljivo, da je služba Vlade zavrnila predlog županov, po katerem bi projekte razdelili na faznost. Neuspešnost Slovenije pri črpanju evropskih sredstev je moč videti tudi v pomanjkanju nacionalnih strategij in jasnih prioritet na vseh področjih. Tudi gospodarstveniki opozarjajo, da je najhuje, kar se nam utegne zgoditi, to, da Evropska komisija oceni, da nimamo pripravljene strategije in dokumentov, ki so podlaga za črpanje evropskih sredstev v prihodnji finančni perspektivi, na kar je ob nedavnem obisku v Sloveniji tudi opozorila. V Poslanski skupini Slovenske demokratske stranke se sprašujemo, ali je naša vlada sploh sposobna pripraviti dokumente, ki bodo zadovoljili standarde Evropske komisije. Ali naša vlada sploh ve, kaj želi doseči z evropskimi milijardami? Prepričani smo, da ne. Hvala lepa."
0,ParlaMint-SI_2015-10-13-SDZ7-Izredna-21.u108,SDS,-1.0,2015-10-13,0.023675695061683655,"Spoštovani predsednik, hvala za dano besedo. Obžalujem, da ni bilo več posluha s strani koalicijskih poslank in poslancev, da bi lahko danes opravili kvalitetno razpravo. Jaz sem prepričan, da ste narobe razumeli ta sklic izredne seje in da ste to ocenili kot direktni napad na koalicijo vlade Mira Cerarja. Zgolj na začetku ste omenjeni, in sicer, da ne razumemo tega, da si pripenjate zaslugo za gospodarsko rast in pa za ugodne napovedi v prihodnosti, da so to nekatere zasluge drugih vlad in da tudi verjetno določene zadeve, ki so v teh rezultatih omenjene negativno, niso neka vaša zasluga. Težko grem pa mimo dejstva, da je pa verjetno za koalicijske partnerje, kot je Desus, ki je bil član vsake dosedanje vlade po letu 2008, ali za Socialne demokrate, saj ni bilo vlade, v kateri jih ne bi bilo, to verjetno malce problematična tema. Ampak nam je predvsem v interesu, da se v Sloveniji nekaj naredi. Namen te izredne seje, kot sem danes že večkrat omenil, je bil, da bi se opravila skupaj z predlogom oziroma predstavitvijo proračuna za leti 2016 in 2017. Iz teh proračunov je razvidno, da proračuni niso naravnani ciljno, še manj razvojno, in zavedati se morate dejstva, da če v teh dveh proračunih ni videti niti ene reforme, ne zdravstvenega sistema, ne sistema javne uprave, ne izboljšanja situacije za podjetništvo, ne delovnopravne zakonodaje, težko pričakujem, kdaj boste te dokumente dali ven, kajti vi ste predlagali proračun za leto 2017, to pomeni zadnji proračun pred volilnim letom, če boste vzdržali svoj mandat. In tukaj je bil problem in tukaj so bili razlogi, zakaj smo mi tudi kot predlagatelji predlagali, da se opravi ta seja, ker smo glede na predlagani proračun postali zaskrbljeni, da bo od tistih besed, ki ste jih napovedovali ob začetku mandata, dejansko bolj malo tudi uresničenega. Še enkrat bi rad omenil, da teh reform ne sprejemamo zaradi Bruslja, ne sprejemamo jih zaradi Evropske komisije, sprejemamo jih zaradi Slovenije in moramo jih sprejeti zaradi Slovenije. Jaz sem prepričan, da boste reformo brez opozicije težko sprejeli. Sledite tudi politiki, ki jo je izvajala Janševa vlada tako v prvem kot v drugem mandatu, ko smo pri tistih pomembnih odločitvah, pri pomembnem sprejemu zakonodaje ali pa pri sprejemu dejanskih reform poskušali na nek način posesti za isto mizo tako opozicijo kot koalicijo kot vse socialne partnerje. Jaz dobivam iz dneva v dan občutek, da ste se odločili, da ne boste naredili ničesar, kajti potem vam nihče ne more ničesar očitati. Prepuščate se vetru, ki je zaenkrat pozitiven, ki ima neko gospodarsko rast, ampak jaz mislim, da je to lahko zelo nevarno, kajti ta veter se lahko glede na sedanjo situacijo tako v Evropi kot po svetu hitro obrne. Zavedati se moramo, da bo lahko leto 2016 čisto drugačno, kot so v danem trenutku določene napovedi. Zakaj imajo tranzicijske države Češka, Poljska bistveno višjo napoved gospodarske rasti v letu 2016? Na to niste odgovorili. Če se cedita med in mleko, kot ta vlada poskuša razlagati, zakaj boste začasne ukrepe iz ZUJF spremenili v trajne? Zakaj ne boste znižali stopnje davka na dodano vrednost? Minister Koprivnikar govori o nekih dosežkih, ki so bili že uvedeni v času vlade Janeza Janše, recimo projekt VEM. Govori o nekih oblakih, ki jih Vlada pripravlja, ne moreta pa vzdrževati spletne strani Vlade in pa ministrstev. Supervizor ni deloval več kot tri mesece, aplikacijo KPK ste ukinili. Da ne govorim o kršenju človekovih pravic. Če bi si kje morali biti enotni, je pa to pri kršenju človekovih pravic. Ne koalicija in ne opozicija kršenja človekovih pravic ne bi smeli dopustiti, še manj pa da bi kršitve človekovih pravic [[izklop mikrofona]]"
0,ParlaMint-SI_2013-11-20-SDZ6-Redna-19.u22,SD,1.0,2013-11-20,0.06510324776172638,"Spoštovane, spoštovani! Socialni demokrati verjamemo, da ima Slovenija moč, da premaga izzive pred nami in ponovno postane obljubljena dežela njenih ljudi. Za mlade, ki bodo v njej našli svoje priložnosti, za delavce, katerih pravice bodo spoštovane in varovane, za starejše, ki jih bo družba vračala dolg za preteklo delo in jim zagotovila dostojno in varno jesen življenja, za otroke, ki jim bo ta skupnost dajala možnosti za srečno in polno življenje, za vse nas, da bomo v naši državi spet našli navdih, da damo od sebe najboljše in s trdim delom ustvarimo drugačno prihodnost. Verjamemo, da ima Slovenija potenciale za to. V njeni legi, naravnih virih, znanju in pogumu njenih ljudi vidimo jamstvo, da uspešna Slovenija ni zgodba iz preteklosti, ampak obljuba za prihodnost. Slovenija potrebuje stabilnost in vsaj minimalno soglasje o nujnih korakih, ki jih mora storiti zato, da si širše odpre vrata mednarodnih finančnih trgov, da si zagotovi dostop do ugodnejšega financiranja in izpelje ukrepe, nujne za začetek okrevanja. S svojim sodelovanjem v Vladi želimo prispevati k temu, da z utrjevanjem stabilnosti in zaupanja, Slovenija sprejme in izpelje nujne ukrepe, ukrepe, ki jih Slovenija potrebuje za zlom krize in začetek okrevanja. Zato trojke ne kličemo in z njo tudi ne strašimo. Odločeni smo, da Slovenija ostane gospodarica svoje usode. Od nas in naših ljudi pa je odvisno, ali bo ta usoda prijaznejša od njene sedanjosti. Interpelacija zoper ministra za finance dr. Uroša Čuferja je tipičen primer dvolične politike, ki lastne politične koristi postavlja daleč pred dobro za državo in njene ljudi. Ta interpelacija očitno odpira zimsko sezono interpelacij, ki imajo jasen cilj, poizkus destabilizacije vladne večine, da se ne izpeljejo nujni ukrepi, in da se po znanem načelu: čim slabše za državo, tem bolje za nas, ogrozi okrevanje. Podoben scenarij smo videli tudi v letu 2011 z izpeljavo trojnega referenduma in padcem vlade, zgodovinski spomin pa lahko najde še več primerov takšne neodgovorne in destruktivne politike. Vsebino interpelacije lahko strnemo v očitek, da je minister za finance z ukrepom nadzorovane likvidacije dveh manjših bank breme njune sanacije v prid njunih lastnikov in imetnikov depozitov prevalil na davkoplačevalce, pri tem pa z razrešitvijo Andreja Širclja s položaja neizvršnega direktorja slabe banke kršil Zakon o ukrepih za krepitev stabilnosti bank. Tudi ta razrešitev naj bi sodila v kontekst prikrivanja dejanskega stanja v slovenskem bančnem sistemu z zlobno namero, da se v korist elit breme bančne sanacije prevali na davkoplačevalce. Socialni demokrati smo prepričani, da je bila odločitev Banke Slovenije in Vlade za nadzorovano likvidacijo Factor banke in Probanke pravilna. S premišljenimi in diskretnimi ukrepi je bilo preprečeno prelitje problema dveh bank v celoten bančni sistem. Ta problem in ta grožnja ni nerealna, na kar sta opozarjali vsaj nizka likvidnost obeh bank, ki je močno ogrožala njuno solventnost, ob tem pa tudi njuna nizka kapitalska ustreznost. Na te nevarnosti opozarjajo tudi revizije, na katere se interpelacija sklicuje. SDS ministru očita tudi, da ni pravočasno zavaroval in iz obeh bank dvignil državnih depozitov v skupni višini 600 milijonov evrov, saj ta vsota bistveno presega tržni delež obeh bank in zato naj bi bila država v obeh bankah nesorazmerno izpostavljena in s tem podvržena večjemu tveganju. Vprašanje je torej, zakaj minister Čufer ni preselil teh depozitov. Vprašanje je tudi, zakaj tega ni storil dr. Janez Šušteršič, še bolj pa, zakaj tega ni storil Andrej Šircelj, de facto finančni minister v času erozije Janševe koalicije, ki tega ni storil, sedaj pa kot eden osrednjih avtorjev te interpelacije isto očita sedanjemu finančnemu ministru. Samo mimogrede, umik državnih depozitov iz obeh bank bi pravzaprav problem le povečal in dodatno prispeval k zmanjšanju likvidnosti obeh bank. Lahko bi bil prvi znak panike, ki bi mu sledilo množično dvigovanje depozitov, ne le iz omenjenih dveh bank, ampak iz celotnega bančnega sistema. Poudariti velja, da so državni depoziti, ki so last slovenskih davkoplačevalcev, v primeru nadzorovane likvidacije povsem zavarovani. Banka Slovenije je v sodelovanju z Ministrstvom za finance preprečila nenadzorovane posledice za celoten bančni sistem. Izredni upravi obeh bank sta že opravili revizije, na podlagi tega pa je bilo podanih tudi več ovadb, s čimer pada očitek interpelacije, da so bili ti ukrepi izvedeni z namenom, da se prekrije in zamegli odgovornost za stanje v obeh bankah. Še več. Doslej javno objavljeni podatki iz revizij kažejo, da bo breme nadzorovane likvidacije obeh bank nižje od obsega preventivno postavljenega državnega poroštva in tudi nižje od prvih ocen, torej na ravni okoli 430 milijonov evrov. Ugotovimo lahko, da nadzorovana likvidacija in s temi izvedenimi ukrepi je bila zavarovana stabilnost slovenskega bančnega sistema, preprečeno prelitje problemov obeh bank v gospodarstvo, zagotovljena revizija poslovanja obeh bank, na podlagi tega pa tudi ugotavljanje odgovornosti vodilnih v obeh bankah in njunih lastnikov tudi s strani pristojnih organov pregona, ob tem pa zavarovan tudi davkoplačevalski denar, saj so ukrepi preprečili prelitje problema iz dveh bank v bančni sistem in nacionalno ekonomijo kot celoto. Že takrat ko je Državni zbor na izredni seji obravnaval sprejete ukrepe v obeh bankah, smo postavili primerjavo. Za slovenski bančni sistem sta obe banki enaki ali celo večje velikosti in teže, kot jo je imel Lehman Brothers v ameriškem. Danes je povsem jasno, kako uničujoče posledice je sprožil padec Lehmana ne le na ameriško ekonomijo, ampak na celoten svetovni gospodarski in finančni red. Virus je majhen, mikroskopski organizem, ki lahko uniči tudi tiste milijonkrat večje od njega. Drugi del očitkov se navezuje na razrešitev mag. Andreja Širclja s položaja neizvršnega direktorja Družbe za upravljanje terjatev bank. Socialni demokrati smo bili do dvojne funkcije, opravljanja poslanske funkcije in funkcije v slabi banki, kritični že ob imenovanju. Z zakonom se je sicer izključila veljavnost Zakona o integriteti in preprečevanju korupcije v tem primeru, ni pa bil suspendiran Zakon o poslancih s pravili, ki veljajo za nas vse. Še več. Zdi se, da je bil zakon v tem delu že v osnovi pisan na kožo Andreja Širclja in da je bila zakonska izjema ustvarjena izključno zanj. Poslanec ne sme biti član nadzornega sveta. Kako je mogoče potem tolerirati ureditev, po kateri je lahko celo član upravnega odbora po enotirnem sistemu upravljanja, kjer se nadzornim funkcijam pridružujejo tudi izvršne oziroma upravljavske naloge? Prepoved v Zakonu o poslancih je postavljena zato, ker je treba na sistemski ravni zajeziti nevarnost konflikta interesov. Če ta prepoved velja za nadzorni svet občinskega komunalnega podjetja, kako je mogoče, da ta prepoved ne velja za slabo banko, kjer milijardni prenos slabih naložb omogoča široko polje nasprotij interesov. Socialni demokrati smo pričakovali, da bo mag. Andrej Šircelj motečo dvojnost svojih zadolžitev prepoznal sam in potegnil potrebne poteze, ko mu je prenehala funkcija državnega sekretarja. To bi razumeli kot načelno držo in bi jo kot takšno tudi spoštovali. Ne sprejemamo pa interpretacije, po kateri naj bi bil Šircelj moteča žrtev, ki se zavzema za transparentnost sanacije bank in ki je veliki borec zoper to, da bi ustvarjeno škodo v bančnem sistemu poravnali davkoplačevalci. Tudi to je primer dvoličnosti, ki jo je mogoče očitati tej interpelaciji. V interpelaciji lahko preberemo tudi naslednje. ""Ministrstvo za finance si prizadeva, da bi država oziroma davkoplačevalci jamčili tudi za poplačilo imetnikom podrejenih obveznic teh dveh bank. Ker so med imetniki podrejenih obveznic pretežno državne banke, nekateri investicijski in pokojninski skladi ter nekatere premožne fizične osebe, bi se, se bo, kot navaja interpelacija, pokazalo, da je bančna izguba še večja, kot jo napovedujejo največji pesimisti. Minister za finance si torej prizadeva, da bi pri sanaciji bank razbremenil finančne institucije in bogate posameznike ne glede na to, da je to v nasprotju z evropskimi smernicami."" Konec citata. Ali res? Ali minister torej deluje v nasprotju z evropskimi smernicami? Ali ščiti lastnike podrejenih obveznic, med katerimi so tudi bogati posamezniki? Ali bo bančna izguba še večja, ker minister varuje premožne fizične osebe, katerih poplačilo bodo jamčili davkoplačevalci? Ali res? Ali ni Slovenska demokratska stranka pred nekaj tedni glasno napadala predlagano rešitev Zakona o bančništvu, ki je dosledno uveljavil omenjene evropske smernice prav na predlog finančnega ministra? Ali ni še pred nekaj dnevi glasovala proti potrditvi tega zakona po izglasovanem vetu? Ali ni zakona napadala s tezo, da preveč hitimo pri uveljavljanju teh smernic? Ali niso torej njeni predstavniki ščitili, pod narekovaji, premožnih fizičnih oseb in napadali Vlado, ker z jamstvom davkoplačevalcev ni zaščitila njihovih vložkov v podrejene finančne instrumente. Tudi to je še eden od znakov dvolične politike, ki veje iz te interpelacije. Danes se Socialni demokrati postavljamo dr. Urošu Čuferju v bran. Toda do ministra za finance imamo v prihodnjih mesecih, morda pa tudi v letih visoka pričakovanja. Prvič. Pričakujemo, da bo Slovenija aktivneje pristopila k prestrukturiranju podjetniškega sektorja, kar je ključen predpogoj za doseganje gospodarske rasti. Prezadolženo gospodarstvo je treba reševati tako z učinkovitejšo insolventno zakonodajo, treba pa bo zagotoviti tudi dodatne vire financiranja. Tudi lastniškega financiranja. Zato smo Socialni demokrati predlagali, da del sredstev iz privatizacije namenimo za izboljšanje likvidnosti in kapitalske ustreznosti gospodarstva, pa tudi financiranje novih podjemov, posebej mladih. Pričakujemo, da se bo povečala učinkovitost obstoječih mehanizmov financiranja gospodarstva preko različnih javnih institucij, saj zaostreni pogoji teh institucij pogosto onemogočajo, da bi sredstva prejeli tisti, ki jih res potrebujejo za premostitev zaostrene gospodarske situacije, nov razvoj ali nova delovna mesta. Drugič. Pričakujemo resen pristop k prestrukturiranju proračuna v moderen razvojni poračun, ki bo natančneje meril uresničevanje zastavljenih ciljev. Pri tem pa bo ob zastavljeni javnofinančni konsolidaciji upošteval predvsem izvedbo zelene davčne in proračunske reforme, večjo transparentnost, še posebej pregled državnih pomoči za celoten proračun, pripravo izhodne strategije, spremembo proračunskega planiranja s pripravo fiskalnih okvirov za naslednjih 5 let ter alternativne ukrepe v primeru nedoseganja napovedanih gospodarskih rasti. Ukrepe, poenostavitev zakonodaje o javnem naročanju, tako za njegovo pocenitev kot tudi večjo operativnost za izboljšanje črpanja evropskih sredstev. Ne nazadnje v tem okviru pričakujemo tudi uvedbo elektronskih davčnih blagajn ter drugih ukrepov za boj zoper sivo ekonomijo. Tretjič. Pričakujemo, da bomo z novim zakonom o Slovenskem državnem holdingu vzpostavili trajen normativni okvir, ki da bo omogočal pregledno, odgovorno in učinkovito upravljanje državnih naložb v gospodarstvu, s ciljem njihove večje donosnosti in doseganja širših razvojnih učinkov. Da bo holding odgovoren Državnemu zboru in da bo tukaj v tem parlamentu mesto za sprejemanje ključnih strateških odločitev, preko poročanja pa uveljavljanje tudi odgovornosti in preglednosti. Četrtič. Pričakujemo, da bo sprejeta in s širšim soglasjem usklajena strategija upravljanja, ki ne bo le spisek za prodajo, ampak pregledna postavitev lastniških ciljev države, kaj pričakuje država kot lastnica od podjetij v njeni lasti. Strategija mora ob donosnosti slediti tudi cilju povečevanja zaposlenosti v sektorjih, kjer bo država ohranila delež kot pomembno ali strateško naložbo. Privatizacija tistega, kar bo pa država prodajala, pa mora biti izpeljana na pregleden in pošten način. Pričakujemo, da bo tudi prenos slabih naložb opravljen pošteno in pregledno. Prenos slabih naložb mora služiti očiščenju bančnih bilanc in učinkovitejšemu upravljanju slabih naložb, ne pa omogočati polja za zasebne zaslužke. Javni davkoplačevalski denar, vpet v sanacijo bank, zahteva najstrožjo odgovornost pri razpolaganju z njim in zato je treba uveljaviti najstrožje nadzorne mehanizme za preprečevanje zlorab. Zavedamo se, da so naša pričakovanja visoka, toda tudi zahteve ljudi po vsej Sloveniji niso nič manjše, zato da tej državi vrnemo upanje in stopimo na pot okrevanja. Poudariti želimo, da je ta vlada s sprejetjem proračuna in drugih ukrepov vzpostavila temelje za javnofinančno gospodarsko in socialno stabilizacijo. Tudi Evropska komisija je ocenila opravljene korake kot pomemben premik naprej. Sedaj je čas, da se realizirajo zastavljeni ukrepi, da pa se v slovenski politiki, potem ko je okvir poglavitnih ukrepov že znan, posvetimo vprašanjem kako zagnati podjetništvo in gospodarstvo, kako obrniti trend zaposlovanja in v državi ponovno začeti odpirati delovna mesta, kako mladim v tej državi ustvariti priložnost in vrniti upanje v življenje v Sloveniji. Interpelacije zoper ministra za finance Socialni demokrati ne bomo podprli."
0,ParlaMint-SI_2009-03-25-SDZ5-Redna-04.u121,SD,0.6796875,2009-03-25,0.9877173900604248,"Hvala za besedo in lep pozdrav vsem. Pri obravnavi rebalansa proračuna za leto 2009 menim, da bi predvsem opozicija morala čestitati aktualni vladi, ki je pripravila rebalans, ki je uravnotežen in ki omogoča reševanje akutnih problemov kot tudi omogoča razvoj. To zadovoljstvo bi morala opozicija izraziti predvsem tudi zaradi tega, ker se je proračun za leto 2009 sprejemal v letu 2007, torej v obdobju izjemne gospodarske rasti in tudi v obdobju, ko smo pravzaprav opozarjali Vlado da naj vendarle nekaj postori, da ne bomo imeli tako visoke inflacije, kot se je takrat dogajala. Seveda se to ni upoštevalo in je tok gospodarske rasti in inflacije šel svojo pot, vse skupaj je pa takrat Vlada spodbujala z dodatnim zadolževanjem. In danes, namesto da bi imeli iz te izjemne gospodarske rasti akumulacijo sredstev in tudi manjše zadolževanje, se srečujemo s praktično nikakršno zalogo, pa seveda z velikim dolgom. In to so tista izhodišča, ki so zagotovo temelj, da lahko opozicija danes tej vladi čestita, da je lahko sestavila rebalans, ki ga obravnavamo danes. In tudi ne glede na to, da so gospodarski kazalci še slabši, kot so bili v trenutku, ko je Vlada začela pripravljati ta rebalans. Pomembno je, da se nadaljujejo praktično vsi projekti, ki so bili začeti in pripravljeni do te faze, da jih je možno normalno umestiti v načrt razvojnih programov in da je za njih normalno mogoče tudi načrtovati porabo in ne nazadnje tudi črpanje evropskih sredstev. Veliko programov v vseh teh obdobjih pa tudi v letu 2007 je bilo vnesenih v proračun brez ustreznih podlag za kreiranje načrta razvojnih programov. Tako je tudi zaradi tega danes ta rebalans toliko kvalitetnejši, ker je bilo navodilo Ministrstva za finance izjemno striktno dosledno, da se lahko v proračun vključujejo samo tiste investicije, za katere je ustrezno pripravljena dokumentacija, da lahko vključimo te programe v načrt razvojnih programov. In če se mogoče samo za hip dotaknem področja prometa, lahko ugotovim, da pravzaprav vse investicije, ki so bile načrtovane na tem področju, tečejo nemoteno naprej tudi v tem rebalansu. Ne glede na to, poudarjam, da so bili gospodarska rast v letu 2007 in indeksi, na podlagi katerih se planira oblikovanje proračuna za leto 2007, povsem drugačni, kot so danes v letu 2009. Za področje prometa zagotovo lahko trdim, je eno od tistih, kjer so upoštevane prav vse investicije, ki so bile vnesene v proračun, ki je bil sprejet v letu 2007 in se bo izvajal v letu 2009. To je še toliko bolj pomembno, ker je ravno ta resor tudi povzročil izjemno veliko proračunsko luknjo ali pa primanjkljaj, ker se je avtocestni program v celoti skorajda financiral z zadolževanjem. In to zadolževanje je tudi eno od tistih velikih bremen, ki lahko postane zelo resen razvojni problem, če se nam zgodi, da bo to zadolževanje bilo vključeno tudi v javne finance Republike Slovenije oziroma v sam proračun, ki izkazuje potem lahko primanjkljaj, ki je daleč nad tistim, kar je dovoljeno znotraj evro območja oziroma pričakovano znotraj evro območja, da si upoštevan kot ena resna in kredibilna država. Problem zadolževanja na cestnem področju in problem tudi uvajanja vinjet, ki je povzročil dodaten problem, je tisto, za kar menim, da bi opozicija danes morala biti izjemno tiho in samo trepetati, ali bomo lahko odpravili vse te izjemno težke in težko popravljive odločitve na način, da bomo imeli še naprej stabilne javne finance in da bomo lahko tudi v težkih gospodarskih razmerah zagotavljali ustrezno gospodarsko rast. In danes, ko bi dejansko tudi na tem področju morali imeti pripravljene številne projekte, s katerimi bi lahko takoj začeli in spodbujali gospodarsko rast, se srečujemo s tem, da pravzaprav niti en resen nov projekt v tem obdobju ni bil umeščen v prostor, še manj potem tudi pripravljena tehnična dokumentacija, da bi lahko prišlo do začetka investicij in s tem omogočanja tudi nove gospodarske rasti v tem obdobju. To je velik minus, s katerim se srečujemo, da nimamo vključenih pomembnih investicij v prostor, s čimer bi lahko spodbujali gospodarsko rast. Dolgoročne posledice takšnega načrtovanja na tem prometnem področju, pa se bodo odražale tudi pri izgradnji razvojnih osi. Dale največji problem je, kako zagotoviti vire za začetek del na razvojnih oseh. To pa, spomnimo se, so tiste razvojne osi, ki rešujejo razvojne probleme območij, ki ne ležijo ob avtocestnem križu. Gre za izjemno velika območja v Republiki Sloveniji, ki nimajo še ugodnih infrastrukturnih pogojev, da bi lahko zagotavljali ustrezno poseljenost teh območij in izenačili možnost gospodarstva za enako vključevanje in izpolnjevanje konkurenčnih pogojev, kot jih imajo v vseh tistih krajih, kjer je ta infrastruktura že zgrajena. Nekaj podobnega se dogaja tudi na področju varstva okolja. Izjemno pomembne investicije, ki so celo zapisane v zakonih v predpristopnih pogajanjih Slovenije z Evropsko unijo, in roki za realizacijo teh investicij se nam iztekajo v veliki meri že v letošnjem letu. V juliju 2009 bi morali imeti praktično že urejeno po vsej Sloveniji odlaganje komunalnih odpadkov. Žal se srečujemo s tem, da so le redke izjeme, le redka področja uspela zaključiti te postopke na način, da bo ta rok dosežen. S strani Ministrstva za okolje lahko povemo, da je bilo danih in omogočenih v tem obdobju izjemno malo konkretnih informacij in tudi usmeritev, da bi lahko ti projekti bili pripravljeni in izvedeni do te mere, da bi lahko črpali in evropska sredstva in da bi Slovenija danes v tem letu dosegala kriterije, za katere se je zavezala v trenutku, ko smo stopali v Evropsko unijo. Rezultat tega bo, da grozi Sloveniji plačevanje kazni, ker ne bomo izpolnili vseh teh zakonskih obveznosti, ki smo si jih pač tudi sami naložili. Enako velja tudi pri obvladovanju odpadnih voda. Tudi tukaj je izjemno malo projektov bilo pripeljanih do te faze, da se lahko črpajo evropska sredstva. Prav nerazumljivo je, da je za nekatere investicije že pripravljena tehnična dokumentacija, pridobljeno gradbeno dovoljenje pa v vseh teh štirih ali pa celo petih letih, ki so za nami, Ministrstvo za okolje ni uspelo oddati vloge na Službo Vlade za lokalno samoupravo in regionalno politiko, ki je odgovorna za to, da izda ustrezen sklep o črpanju kohezijskih sredstev tudi za področje obvladovanja komunalnih odpadnih voda. Vse to so pa danes investicije, ki jih še kako potrebujemo za to, da bi lahko črpali evropska sredstva, s katerimi si lahko izboljšamo gospodarsko rast in tudi javno finančni položaj. Če teh projektov ni, smo danes v tej situaciji, da si ponovno razbijamo glavo, kako pravzaprav ta problem reševati in katere zakone spremeniti, da se ublaži ta izjemen manjko, ki je nastal zaradi nepripravljenih projektov v obdobju, ki je za nami. In mogoče še nekaj besed o proračunu, ki ga imamo v Republiki Sloveniji, pa ga ne sprejema Državni zbor. Tukaj bi mogoče samo za trenutek prosil ministra za finance, če samo v tej minuti prisluhne temu opozorilu. Gre za proračun, ki ga sprejema Sklad kmetijskih zemljišč in gozdov Republike Slovenije. To ni sestavni del proračuna. Državni zbor ga ne sprejema. Dogajajo pa se v trenutku, ko se v Sloveniji intenzivno ukvarjamo s tem, kako spodbuditi gospodarsko rast, kako zmanjševati obremenitev gospodarstva, povsem drugačni ukrepi znotraj tega proračuna in izvenproračunskega porabnika. Organi sklada so že v tem obdobju, ko je izjemna kritična gospodarska rast, sprejemali odločitve s katerimi povečujejo zakupnine: dodatno obremenjujejo kmetijska podjetja in kmete, ki so zakupniki, z višjimi zakupninami. To je nelogično dejanje in dodatna obremenitev gospodarstva in posameznih gospodinjstev. Enako se dogaja tudi s koncesijami v državnih gozdovih. Povečujejo se koncesije ali vsaj poskušajo se ohranjati na nivoju leta 2007 in leta 2008, ko je bila visoka gospodarska rast. S tem se neposredno postavljajo v izjemno zahteven položaj gospodarske družbe, ki so vezane na te koncesijske dajatve, in celotna veriga lesno-predelovalne industrije. Gre za izjemno veliko število podjetij in delovnih mest v teh podjetjih, ki jih dodatno obremenjujemo s proračunom in odločitvami, ki ga sprejemajo organi Sklada kmetijskih zemljišč in gozdov Republike Slovenije. Pričakujem, da bo tudi v nadaljnjih postopkih in ukrepih, ki jih bo sprejemala Vlada za ublažitev gospodarske krize, vključila v ta svoj program tudi proračun in odločitve na Skladu kmetijskih zemljišč in gozdov Republike Slovenije, s čimer se seveda lahko pridruži tudi ta sklad k blažitvi gospodarske krize in spodbujanju ter ne nazadnje tudi ohranjanja delovnih mest in nove gospodarske rasti predvsem na področju živilsko-predelovalne industrije, na področju lesno-predelovalne industrije in primarnih programov, kot je delo v gozdu in na kmetijskih poljih. V tem trenutku lahko ugotavljamo, da kljub vsemu še niso izčrpani vse možnosti za to, da lahko v Sloveniji obvladujemo gospodarsko krizo, in pričakujem, da bomo v nadaljevanju ta napotek tudi upoštevali. Si pa seveda želim, da bi tudi čim prej sprejeli odločitve, s katerimi bi spodbudili investicije in tudi reševali socialni položaj predvsem z razvojnimi ukrepi, ne pa zgolj in samo z ukrepi, ki blažijo socialno stisko posameznika, za kar pa v tem proračunu je zagotovljenih res zelo veliko sredstev in upam, da bodo tudi prišla v prave roke in da bodo ti socialni ukrepi učinkoviti. Hvala."
0,ParlaMint-SI_2009-03-03-SDZ5-Redna-03.u110,SD,0.591796875,2009-03-03,0.07879621535539627,"Najlepša hvala. Mislim, da bi bilo zelo dobrodošlo, da slovenski politiki ponovno razmislimo o izjavi o dobrih namenih in si vzajemno priznamo skupen interes, da v teh težkih časih naredimo vse, kar država lahko naredi za to, da bi ponovno zagnali višjo gospodarsko aktivnost države, vendar hkrati obvarovali tudi stabilnost in zdravje javnih financ. Predlagatelj je prej govoril o tem, kako visoko gospodarsko rast je Slovenija beležila v času prejšnje vlade. Da! Ne pozabimo, da je bil to čas izjemne mednarodne konjunkture, čas, ki mu težko najdemo primerjavo v zgodovini, in da je tudi tisti visoki obrat in posledično pregrevanje gospodarstva pripeljalo k temu, da smo danes soočeni s časom, ki težko najde primerjavo v zgodovini. Pomembno je, da gospodarsko rast primerjamo s primerljivimi državami, to je državami, ki imajo približno enak BDP na prebivalca, kot ga imamo sami, da pa nekatere druge parametre, recimo inflacijo, primerjamo z državami evroobmočja, ker to so medsebojne primerljivke. In iz tega izhajata dve ugotovitvi. Prvič, slovenska gospodarska rast je v prejšnjem obdobju bila visoka, napajalo pa jo je, žal, predvsem gradbeništvo in druge panoge z nizko dodano vrednostjo. In drugič, da gospodarska rast med primerljivimi državami, to je, recimo, dvanajstimi novimi članicami Evropske unije, ni bila prav nič posebnega. So države med temi dvanajstimi državami, ki so imele gospodarsko rast tudi bistveno večjo kot Slovenija. Na drugi strani imamo inflacijo, s katero se Slovenija primerja v območju evra, se pravi, znotraj Evropske monetarne unije, in tu je žal Slovenija imela najvišjo inflacijo; to je problem, ki smo ga tudi v času prejšnje vlade vsi dobro spoznali. No, osebno ne bi želel zmanjševati pomena in uspehov prejšnje vlade. Mislim, da prejšnja vlada, če nič drugega, ni naredila nič tako napačnega, da bi gospodarsko rast ogrozila. Še več, mislim, da je v tem času bilo storjeno tudi marsikaj dobrega. Želel pa bi si, da bi tako, kot smo Socialni demokrati v prejšnjem mandatu znali prepoznati tudi dobro v prejšnji vladi, podobnega odnosa, podobne politične kulture bila sposobna tudi opozicija. Ne, vi danes delate vse za to, da destabilizirate vladno koalicijo, da destabilizirate Vlado v tako ali tako težkih časih vladanja. Vljudno vas prosim, če vam je kaj do besede partnerstvo, če vam je kaj do interesov slovenske države in zdravja slovenskega gospodarstva, da tu nekoliko ohladimo temperaturo slovenske politike, ker mislim, da bomo na ta način najbolj pomagali k temu, da gospodarstvo začne ponovno okrevati. Hvala lepa."
0,ParlaMint-SI_2013-02-27-SDZ6-Izredna-28.u146,SD,-0.98876953125,2013-02-27,0.017480729147791862,"Hvala za besedo, gospa podpredsednica, Spoštovani zbor! Zanimivo je, da je včeraj predsednik Ameriške centralne banke v senatu opozoril, da ameriško gospodarstvo še vedno potrebuje ukrepe centralne banke za spodbujanje rasti. Dejal je, da bi preveliko krčenje proračunske porabe lahko še dodatno upočasnilo gospodarsko okrevanje. Zanimivo je tudi, da je predsednik centralne banke Bernanke v svojem govoru kot ključno težavo ameriškega gospodarstva izpostavil visoko stopnjo brezposelnosti. Zelo blizu so nam te besede. Tudi pri nas v Evropi imamo sedaj že več kot 26 milijonov brezposelnih ljudi, v Republiki Sloveniji danes točno po statističnih podatkih 124 tisoč 258 brezposelnih ljudi. Še malo pa se bomo približali tisti največji številki brezposelnih leta 1993, po izgubi jugoslovanskih trgov, ko je bilo na zavodih za zaposlovanje več kot 133 tisoč ljudi. To je bila absolutna najvišja številka v novejši slovenski zgodovini. Zato mislim, da je prva prioriteta te vlade prav gotovo zagon gospodarskega razvoja in odpiranje novih delovnih mest. To mora biti prva prioriteta, sicer se bomo kmalu približali tisti katastrofalni številki izpred 20 let. Z državnimi ukrepi, pa tudi bančnimi, moramo narediti vse, da bomo zagotovili delovna mesta v Sloveniji, da bodo podjetja zainteresirana, da ohranjajo svojo proizvodnjo v Sloveniji, da je ne selijo na Bližnji vzhod, na daljni vzhod v Turčijo in tako dalje, kajti to bo sicer pokopalo naše gospodarstvo. Kajti ti procesi, ki so že kar nekaj let v zahodni Evropi, v Evropski uniji in tudi v Sloveniji, pripeljejo do tega, da cele regije, skoraj cele države ostanejo brez klasične industrije, kot recimo Velika Britanija in tako dalje. Zato mislim, da je ključnega pomena za naš nadaljnji razvoj, da odpremo nova delovna mesta in zagotovimo gospodarski razvoj, tukaj pa imajo država in banke zelo pomembno vlogo. Upam, da bo predsednici nove vlade mag. Alenki Bratušek to vsaj deloma uspelo."
0,ParlaMint-SI_2008-02-14-SDZ4-Izredna-33.u98,SD,-0.9892578125,2008-02-14,0.1852784901857376,"Hvala za besedo, gospod podpredsednik. Spoštovani! Več kot očitno je, da se ne Ministrstvo za finance ne Vlada nista pravočasno in ustrezno odzvali na začetne, a jasne znake, da prvotna porast inflacije ni samo nekaj trenutnega, ampak bo po vsej verjetnosti prerasla v razsežnosti, ki bodo resno ogrozile vzdržno narodnogospodarsko ravnovesje. Ali se spomnite, kolegice in kolegi, kakšno gonjo je Vladna koalicija zganjala zoper ocene in predvidevanja, ki so bila vsebovana v poročilu analitske službe Banke Slovenije? Tudi ob tistem poročilu ste nekateri namigovali, da gre za blatenje lastne države v tujini. Mnogi ste zaradi tega poročila zavrnili ponovno izvolitev gospoda Gasparija za guvernerja Banke Slovenije. In s čim se soočamo danes? Danes je jasno, da so bila ta predvidevanja točna, še več, nekateri današnji parametri so celo še slabši. Vzdržnost narodnogospodarskega ravnovesja je še bolj ogrožena oziroma se od nje vse bolj oddaljujemo. Res ne razumem, zakaj se še danes potem, ko je jasno, da se inflacija še zvišuje, ko nam že neposredno grozi inflacijska spirala, nekateri, še posebej minister za finance, s takšno ihto trudite prepričati - sprašujem se koga, morda sebe - , da inflacija, četudi previsoka, ni nikakor tudi odraz neustreznih posameznih politik te Vlade ali pa odraz dejstva, da se Vlada ni lotila ustreznih ukrepov, ki bi se jih morala lotiti na nacionalni ravni in ki so kljub dejstvu, da smo v evroobmočju, še vedno v nacionalni pristojnosti. Predvsem pa je nespametno in nerazumno, da, denimo, oba ministra danes s takšno aroganco naslavljata opozicijske poslance, kot da ne drži, da inflacija v Sloveniji še naprej narašča in da visok dvig cen, zlasti hrane najbolj ogroža najrevnejše sloje prebivalstva v Sloveniji. Prav tem najrevnejšim je v posmeh pripovedovati, da Slovenija sodi med tri države, kjer je stopnja tveganja revščine med najnižjimi v Evropi. V treh mesecih pa se je samo hrana realno podražila za okroglo 20%. Sicer pa najrevnejši res nič več ne tvegajo revščine, oni so že v revščini. In vsak dan jih je, žal, v Sloveniji več in več. Kako je že rekel predsednik Vlade, sedanje Vlade pred volitvami leta 2004? ""Slovenija je vstopila v Evropsko unijo in tudi Slovenci bomo imeli evropske plače."" Ja res, mnogi v Sloveniji že imajo evropske plače, premnogi, in teh je bistveno več kot prvih, pa imajo azijske ali, če hočete, argentinske plače. In v tem je problem. Če ta Vlada ne bo naposled ustrezno ukrepala se bo inflacija še naprej zviševala, energenti in še posebej hrana se bo še naprej dražila in revni bodo še bolj revni, pa tudi več jih bo. Torej, gospodje ministri, nehajte se hvalicati kako je pod aktualno vlado vse v redu in vsak dan še bolje, kakšno visoko gospodarsko rast imamo, kako ste že poskrbeli za najrevnejše, pa tudi sicer je stopnja tveganja revščine nizka in tako dalje. Prenehajte s to svojo samozaverovanostjo, spustite se na tla, srečali boste mnoge sodržavljane, ki so že zdavnaj tam, čisto na tleh. Ampak ne, še danes nam kolegi iz koalicije pripovedujete, dopovedujete, da izhajamo iz napačnih predpostavk in da so zato tudi rešitve, ki jih predlagamo, napačne. Ne. Priznajte, napačne so samo zato, ker jih predlaga opozicija, in zato jih vi, seveda, ne boste podprli. Hvala."
0,ParlaMint-SI_2009-05-22-SDZ5-Izredna-10.u19,SD,-1.0,2009-05-22,0.04943251237273216,"[[...]]brez korekture sprejeli, če bi bila minimalna možnost, da bi njihov sprejem tlakoval pot iz krize. Tako pa, žal, ugotavljam, da gre še za en poskus lastne promocije, pa naj stane kolikor hoče. SDS je namreč sklicala izredno sejo z namenom diskreditiranja koalicije v času, ne boste verjeli, evropskih volitev. Bivši predsednik Vlade pa obtožuje Vlado, da so vladni protikrizni ukrepi nespametni. Vendar, na podlagi česa to sklepa? Niti Mednarodni denarni sklad, niti Evropska komisija, niti OECD niso tega mnenja. Te inštitucije opozarjajo le, kar so že opozarjale v mandatu prejšnje vlade, da javne finance na dolgi rok niso vzdržne. Vendar za razliko od prejšnje vlade ta vlada vodi razpravo o ukrepih za dolgoročno vzdržnost javnih financ. Naj mi bo dovoljeno, da ponovim ugotovitev, da je v ukrepih, o katerih danes razpravljamo, kar nekaj idej, ki jih v opozicijski poslanski skupini s težavo olastninijo, brez da bi bili pri tem lastninjenju v zadregi. Žal smo v preteklih mesecih večkrat zaznali, da so zakoni, o katerih idejni zasnovi so govorili predstavniki Vlade, vloženi v proceduro, vendar so jih hkrati toliko popačili, da jih v predlaganem besedilu ni bilo mogoče podpreti v parlamentarni proceduri. Koalicija in Vlada se zavedata, da je dobre predloge opozicije potrebno sprejeti in smo jih tudi sprejeli, ko smo povečali investicijske olajšave za malo gospodarstvo in samostojne podjetnike. To je bil sicer povzet predlog gospodarstva, vendar pa je prejšnja vlada ukinili investicijske olajšave. Zakaj različno v času vladanja in delovanja v opoziciji? Sprejeli smo tudi ukrep hitrejšega vračanja DDV-ja z letom 2010. Ta ukrep je sicer predlagalo gospodarstvo v času prejšnje vlade in bi ga z lahkoto prejšnja vlada izvedla v času več kot 6% gospodarske rasti v primerjavi s sedanjo minus 4%. Koalicija in Vlada se ne bojita razprave o paketu ukrepov za izboljšanje gospodarske in socialne krize, vendar pa naj z vidika vsebine ukrepov poudarim, da so v dobrih ukrepih SDS prevzeti nekateri vladni, ki so v pripravi. Prav tako vidimo, da v predlaganih petih zakonih SDS reciklira že vložene zakone, ki so bili ocenjeni kot neprimerni, ker takšni ukrepi niso primerni za reševanje gospodarske krize. Drugi ukrepi pa so neprimerni za naše gospodarstvo in velikost države kot je Slovenija. V gradivu pa je dosti ukrepov, ki jih pripravlja Vlada, na primer sprejem zakona o dolgotrajni oskrbi v normativnem programu Vlade Republike Slovenije za leto 2009 je predlagano spodbujanje prostovoljnega dela. Tudi Evropska komisija ni v svojem načrtu oživljanja gospodarstva predlagala, da se rešuje gospodarstvo, kot je predlagano z zakoni SDS-a. V Poslanski skupini Socialnih demokratov se zavedamo stanja javnih financ. Ko na eni strani govorimo o ukrepih razbremenjevanja in krčenju prihodkov prihodkovne strani proračuna, je vsekakor potrebno razmišljati tudi o zniževanju vseh standardov, ki jih s pomočjo proračuna zagotavljamo. S tem posegamo na zelo občutljivo polje solidarnosti. Ne morem verjeti oziroma nočem verjeti v realnost projekta, ki bi pomenil ""Čim slabše za ljudi, tem bolje za opozicijo"" na naslednjih volitvah. Ukrepi, ki jih predlagajo so, kot ugotavlja Vlada, zelo nedodelani in v veliko primerih le nakazujejo smer delovanja ekonomskih politik z različnimi javnofinančnimi posledicami. Potrebne so dodatne analize, ki bi omogočile sprejemanje racionalnih odločitev. Vsekakor pa lahko postavimo trditev, da so ukrepi fiskalno nevzdržni in ustvarjajo razmere o katerih sem že govoril. Torej, znatno znižanje javnofinančnih prihodkov in povečanje javnofinančnih odhodkov. To pa je že pot, ki vodi v zgodbo, ki nima srečnega konca za vse tiste, ki so že danes socialno ogroženi. Socialni demokrati tega hazardnega početja ne moremo in ne smemo dovoliti. V Poslanski skupini Socialnih demokratov podpiramo predlog, da sklep, da Državni zbor Republike Slovenije podpira paket ukrepov za izboljšanje gospodarske in socialne situacije v Sloveniji ni primeren za nadaljnjo obravnavo, ker bi s tem sklepom Državni zbor posegel v samostojnost Vlade, kot vrha izvršilne oblasti. Naj predlagatelje opomnimo, kaj smo skupaj z Vlado naredili oziroma delamo s ciljem reševanja finančne in gospodarske krize. Teh ukrepov, seveda, ni mogoče našteti, ker v uvodu porabijo ves čas, ki je namenjen poslanski skupini. Vlada je na seji 14. 5. 2009 potrdila nov interventni zakon o delnem povračilu nadomestila plače in ga poslala v Državni zbor Republike Slovenije. Namen predlaganega interventnega zakona je ohranitev čim večjega števila delovnih mest. Še prej je za ohranitev čim večjega števila delovnih mest Vlada sprejela interventni zakon o delnem subvencioniranju polnega delovnega časa, ki omogoča ohranitev čim večjega števila delovnih mest v času padanja naročil in krčenja proizvodnje. Državni zbor je sprejel Zakon o javnih financah. S tem se upravičencem omogoči dostop do likvidnosti v času nedelovanja finančnih trgov, ko ni možno normalno dobiti kreditov na finančnih trgih brez poroštev države. Državni zbor je tudi sprejel spremembe Zakona o bančništvu, s katerim se namesto dosedanjega zneska, do takratnega 22.000 evrov, neomejeno jamči za vlogo vseh upravičencev. Z Zakonom o jamstvenih shemi Republike Slovenije bo omogočena gospodarskih družbam s sedežem v Republiki Sloveniji in zadrugam lažja pridobitev likvidnih sredstev za financiranje vlaganj v investicije in obratna sredstva. Na podlagi Zakona o javnih financah, Zakona o bančništvu, zakona o jamstveni shemi je država za sprostitev kreditnega krča namenila 12 milijard evrov poroštev. S spremembo zakona o SID banki je Vlada sprejela sklep o dokapitalizaciji SID banke za 60 milijonov evrov, kar na skupaj 300 milijonov evrov. Ustrezno kapitalizirana razvojna banka je v takih razmerah lahko pomembno orodje ekonomske in tudi socialne politike. Večji kapital lahko omogoči tudi boljšo ocenitev banke, s tem pa tudi ugodnejše vire za financiranje banke. Prav tako je Vlada povečala subvencije za tehnološke centre, za raziskave in razvoj ter konkurenčnost v višini 68 milijonov evrov, kar je izredno pomembno v teh kriznih časih. Prav tako so povečana sredstva za srednja in majhna podjetja v višini 32 milijonov evrov, povečana so tudi nadomestila za brezposelne v višini 57 milijonov evrov, ker je treba reševati njihovo eksistenco. V Poslanski skupini Socialnih demokratov bomo torej brez kančka slabe vesti podprli sklep matičnega delovnega telesa in tudi na ta način izrazili podporo prizadevanjem Vlade za učinkovito, a hkrati nepopulistično iskanje ustreznih rešitev. Hvala lepa."
0,ParlaMint-SI_2021-09-20-SDZ8-Redna-25.u48,OTHER,0.84423828125,2021-09-20,0.07085974514484406,"Spoštovani gospod predsednik Vlade! Sedanja vlada je svoj mandat začela v hudih kriznih razmerah. V Državni zbor je prvi paket pomoči ljudem in gospodarstvu prinesla v 100 urah od prisege. V zahtevnih okoliščinah je pripravila številne interventne zakonske pakete za soočenje s covidom-19. Nova Slovenija je hvaležna, da lahko v okviru te koalicije uresničuje svoj program, predvsem svoj gospodarski program. Hvaležni smo gospodarstvu, torej delodajalcem in delojemalcem, ki skupaj z državo vlagajo izjemne napore za izvajanje gospodarske dejavnosti, zagotavljanje eksistence družinam v zaostrenih razmerah. Učinkovitost vladnih ukrepov potrjujejo številke. Evropska komisija je julija Sloveniji za letos napovedala 5,7-odstotno gospodarsko rast, kar je skoraj 20 % višje od povprečja napovedi za EU. Umar je oceno gospodarske rasti za letos povišal celo na 6,1 %. Slovenija je po kriteriju brezposelnosti med najboljšimi državami v EU in OECD. Upoštevajoč še bonitetne ocene Slovenije, lahko ugotovimo, da je Slovenija v prvi četrtini najuspešnejših držav Evropske unije. Zadovoljstvo, ki ga stanje našega gospodarstva in naše države dajejo kazalniki, je pred dnevi prekinila slaba novica iz Strasbourga. Evropsko sodišče za človekove pravice je razsodilo, da je nekdanja vladna koalicija pod vodstvom gospe Alenke Bratušek kršila pravice razlaščenim vlagateljem v podrejene obveznice in delnice saniranih bank. Razlaščenih je bilo več kot 100 tisoč lastnikov podrejenih obveznic oziroma delnic v skupni vrednosti približno 960 milijonov evrov. Zgodba bančne sanacije torej še zdaleč ni zaključena. Nad davkoplačevalci torej visi Damoklejev meč, težak približno 1 milijardo evrov. Če temu prištejemo še vse zamudne obresti, bi končni znesek lahko narastel približno na višino cene, ki smo jo davkoplačevalci morali plačati za projekt TEŠ6, ki se bliža stečaju. Gospod predsednik vlade, nekatera ravnanja levih vlad torej predstavljajo resno grožnjo za razvoj Slovenije. Če bi teh 960 milijonov evrov namenili za pokojnine, bi lahko, na primer, povprečno pokojnino za eno leto povečali s 720 evrov na 858 evrov in tako dalje. Zanimivo je še nekaj. Praktično isti del političnega spektra, ki nosi odgovornost za oškodovanje 100 tisoč razlaščencev, danes oblikuje koalicijo proti znižanju davčnih bremen državljanom. Če Slovenija ne bo uspela z realizacijo predlagane davčne reforme ter z razbremenitvijo najbolj ustvarjalnega dela naše družbe, ne bomo mogli resno izboljšati našega poslovnega okolja. Spoštovani gospod predsednik Vlade, zanima me: Kako ocenjujete vpliv grožnje izplačila tako visokih odškodnin iz državnega proračuna na razvojni potencial Republike Slovenije? Hvala lepa za vaš odgovor."
0,ParlaMint-SI_2013-11-11-SDZ6-Izredna-47.u96,OTHER,0.8427734375,2013-11-11,0.9900577664375305,"Hvala za besedo, predsedujoči. Spoštovani vsi prisotni! Za razliko od mojih dveh predhodnikov bom sama malce bolj optimistična in bom spremembi proračuna za leti 2014 in 2015 podprla, saj sledita ciljem javnofinančne konsolidacije. Sprememba je usmerjena v vzdržno finančno stabilnost države z rezi tako na odhodkovni strani kot tudi z ukrepi za spodbujanje gospodarske rasti in ohranjanje socialne države. Zato sem prepričana, da spremembi proračuna za leti 2014 in 2015 peljeta v pravo smer. S spremembo proračuna sledimo ciljem doseganja proračunskega primanjkljaja na ravni 3 % za leto 2014 in 2,5 % za leto 2015. V proračunu so zagotovljena sredstva za socialne transferje, pokojnine, zdravstvo, kakor tudi za investicije, in v danih razmerah poskuša tudi na tak način čim bolj zagnati gospodarsko rast. Slovenija mora tudi kot članica EU zaradi zahtev okrepljenega ekonomskega upravljanja in evroobmočja v spremembi proračuna za leti 2014 in 2015 voditi dolgoročno javnofinančno politiko in sprejemati ukrepe, ki bi vodili do znižanja strukturnega primanjkljaja. Zavedati se moramo, da moramo zaveze, ki smo jih dali Evropi, tudi izpolniti. Časi, ko smo lahko samo obljubljali in malo manj naredili, so dokončno minili. Nikakor ne moremo trditi, da so narejeni ukrepi le na prihodkovni strani. Tudi na odhodkovni strani je veliko narejenega. Večina rezultatov pa bo vidna po preteku določenega časa. Povsem jasno je tudi, da so vsi ukrepi, ki jih je storila ta vlada in ki jih še namerava storiti, doseženi v soglasju s socialnimi partnerji, saj socialni damping ni zaščitni znak Pozitivne Slovenije in tudi ne te vlade. Prav ta vlada je začela učinkovit in potreben boj proti sivi ekonomiji, ki ga podpira Evropska komisija. Sive ekonomije je v Sloveniji za približno 28 % BDP oziroma za približno 10 milijonov evrov na leto. Od 1. julija 2013 so v veljavi posebne davčne blagajne, ki imajo programe, ki preprečujejo brisanje računov. Od 1. julija poteka nadzor s pomočjo mobilnih enot, ki jih sestavljajo uslužbenci Dursa in Cursa, in če pričakovani rezultati ne bodo takšni, kot je pričakovati, se bo šlo v prave davčne blagajne po zgledu Hrvaške. Lahko se tudi strinjam, da danes spremembe niso najbolj všečne, toda tudi časi, v katerih živimo, niso najbolj všečni. Dana sprememba proračuna odraža realno sliko, v kateri se Slovenija nahaja. Zakaj smo tu, kjer smo, pa se lahko vsi strinjamo, da ni posledica te vlade, ampak posledica večletnih in večkratnih napačnih odločitev, ki pa so globalno gledano v slabih pogojih še multiplicirane v našem okolju. Sama bi bila najsrečnejša, če bi se že v letu 2014 pogovarjali o visoki gospodarski rasti, o realizaciji infrastrukturnih projektov, na primer 3. razvojne osi, ki bi spodbudila gospodarstvo od Koroške do Bele krajine, in 3a. razvojne osi. Gre za tako imenovano cesto smrti Kočevje–Ljubljana, kjer bi se lahko pogovarjali o razvoju gospodarstva tudi v tistih predelih Slovenije, kjer je gospodarstvo na najnižji možni točki razvoja in kjer imamo najvišjo stopnjo brezposelnosti. Sama prihajam iz Kočevja, ki ima najvišjo stopnjo brezposelnosti in kjer je gospodarstvo na najnižji možni točki razvoja. Ljudje tam, kot tudi drugod po Sloveniji, ne vidijo nobene perspektive več. Sama sem se takoj po nastopu mandata poslanske funkcije začela zavzemati za izgradnjo kočevske železnice, ki je dograjena le do Ribnice, in za izgradnjo do Kočevja potrebuje modernizacijo tirov ter ureditev signalizacije v vrednosti okoli 35 milijonov evrov. Tako bi Kočevsko, ki je strukturno popolnoma zaostalo, pridobilo varnejšo, cenejšo in hitrejšo infrastrukturno povezavo. Na tem mestu naj povem, da sem vesela in ponosna na vlado Alenke Bratušek, ki je prisluhnila mojim pobudam in se zavzela za modernizacijo kočevske železnice z dopolnitvijo proračuna za leto 2015 in temu namenila 8 milijonov evrov. Žalostno je dejstvo, da je bila 21. septembra 2013 120. obletnica železniške proge Ljubljana–Kočevje, in ta slovesnost žal ni bila v Kočevju, temveč v Ribnici. Žalosti me tudi dejstvo, da je bila ob odprtju pred 120 leti ta proga bolj urejena kot danes – stoletje in več kasneje. Danes je bilo dosti slišati tudi o Zakonu o davku na nepremičnine. Naj povem, da gre za enega najstarejših davkov v zgodovini človeštva. Zakon o davku na nepremičnine bo združeval že do sedaj vpeljane 4 davke, in sicer nadomestilo za uporabo stavbnega zemljišča, davek od premoženja, pristojbine za uporabo gozdnih cest in davek na nepremičnine večje vrednosti, ki je bil uveden v letu 2012. Na tem mestu naj povem, da bom spremembo proračuna za leti 2014 in 2015 podprla, kajti sprememba proračuna zagotavlja vzdržno finančno stabilnost, ob tem pa ohranja socialno državo. Hvala."
0,ParlaMint-SI_2019-03-05-SDZ8-Redna-05.u11,OTHER,0.841796875,2019-03-05,0.9859012961387634,"Hvala. Spoštovani predsednik Vlade, ministrski zbor, kolegice, kolegi. V Poslanski skupini Stranke modernega centra zagovarjamo socialno, razvojno in trajnostno naravnano politiko, ki bo slehernemu državljanu in državljanki omogočila dostojno življenje. V skladu z navedenim ocenjujemo, da so politike, kot glede na razdeljena sredstva izhajajo iz predloga rebalansa proračuna, prave. Z rebalansom bodo skoraj vsa ministrstva dobila več sredstev za izvajanje svojih politik. Posebej pozdravljamo dejstvo, da gre velik delež dodatnih sredstev za izvajanje politik na področju podjetništva, izboljšanje konkurenčnosti, za izobraževanje in znanost, promet, prometno infrastrukturo, kulturo, okolje, varnost in zaščito ter socialno varnost. Glede na naš veljavni proračun, so z rebalansom pridobili relativno več sredstev predvsem na Ministrstvu za delo,tudi na Ministrstvu za izobraževanje, po zvišanju deleža prednjačijo tudi na Ministrstvu za okolje in prostor, kar pomeni, da bodo lahko na vseh teh ministrstvih, ki izvajajo opisane politike, le-te bolj uspešno in bolj skladno izvajali. Posebej nas veseli, da so zaradi naših preteklih prizadevanj odpravljeni praktično vsi varčevalni ukrepi na področju družinskih transferjev in transferjev najranljivejšim posameznikom ter gospodinjstvom. To se dotika Ministrstva za delo, družino, socialne zadeve in enake možnosti, ki bo v celoti sprostilo otroške dodatke in državne štipendije. Dodatek za velike družine postaja univerzalna pravica in ni več vezan na cenzus. Materinsko nadomestilo je z letošnjim letom neomejeno. Omejitev za starševsko nadomestilo se iz dvakratnika povprečne plače vrača na 2,5-kratnik. Porodniška nadomestila pa bodo ponovno predstavljala 100 % povprečne plače v zadnjih 12 mesecih. Slovenija s tem ostaja in se krepi kot socialna država in tudi država z eno od najbolj ugodnih družinskih politik v Evropski uniji. Finančni načrt Ministrstva za okolje in prostor se bo z rebalansom proračuna za leto 2019 povečal za okoli 72 milijonov evrov. Dodatna sredstva so načrtovana za boj proti podnebnim spremembam, sanacijo degradiranih območij, protipoplavno zaščito in stanovanjsko politiko. Pomembno se nam zdi, kot je bilo že omenjeno predhodno, da se tudi na Ministrstvu za gospodarski razvoj povečujejo sredstva, kar omogoča nadaljevanje aktivnosti ministrstva na področjih strukturne preobrazbe, gospodarstva, spodbujanja investicij, spodbujanja konkurenčnosti gospodarstva ter ukrepov za izboljšanje poslovnega okolja. Vlada z rebalansom sledi vsem naštetim prioritetnim politikam, dosega presežek v javnih financah ter tudi znižuje dolg, ki je sicer še vedno nad 60 % BDP, vendar se znižuje s predvideno dinamiko in bo z vidika pravila dolga skladen z zahtevami pakta stabilnosti in rasti konec srednjeročnega obdobja te vlade, kar pomeni, da je z vidika pravila dolga Slovenija skladna oziroma sledi zahtevam pakta stabilnosti in rasti. Kljub vsemu pa nas nekoliko skrbi zagotavljanje srednjeročne uravnoteženosti javnih financ, na kar sta opozorila tako Fiskalni svet kakor tudi Evropska komisija. Ta opozorila jemljemo dobronamerno in resno ne zgolj zaradi zavez, ki smo si jih postavili s fiskalnim pravilom, in zaradi evropskega semestra, cikla usklajevanja proračunskih in gospodarskih politik držav članic EU, ampak predvsem zaradi dejstva, da je Slovenija kot majhna in odprta država zelo občutljiva na nihanja na gospodarskih in finančnih trgih, ki bi jih utegnili prizadeti brexit, trgovinska vojna med ZDA, Kitajsko in drugi dogodki, ki posledično vodijo do ohlajanja svetovnega gospodarstva. Prav zato se moramo kot dober gospodar, hočeš nočeš, upirati skušnjavi po prekomerni porabi in tudi v času ugodnih ekonomskih razmer voditi dolgoročno vzdržno javnofinančno politiko. V Stranki modernega centra želimo opozoriti, da smo do sedaj vodili vzdržno javnofinančno politiko, ki je pripomogla k presežkom, ki smo jih namenili tudi državljankam in državljanom, to vse je pa potrebno sedaj izkoristiti za strukturne ukrepe, ki bodo pozitivno vplivali na prihodna javnofinančna gibanja in ki bodo dosegli premik v razvoju, če kot družba želimo ohranjati blaginjo. Zaradi odgovornega vodenja fiskalne politike v preteklih mandatih smo danes v položaju, ko lahko kljub še vedno nekaterim omejitvam in zavezam svobodneje odločamo o razdeljevanju proračunskih sredstev, je pa na mestu premislek o tem, kako bomo vsa ta opozorila upoštevali tudi pri sestavi naslednjega proračuna. V Stranki modernega centra smo zagovorniki vzdržne fiskalne politike, kar smo ne nazadnje dokazali tudi v preteklem mandatu, smo pa tudi zagovorniki socialno usmerjenih politik, ki so pomembno obarvale rebalans proračuna, o katerem danes odločamo. Verjamemo, da pričujoči predlog rebalansa temelji na trdnih temeljih rezultatov iz preteklosti, in da je hkrati tudi razvojno naravnan, zato ga bomo v Poslanski skupini Stranke modernega centra podprli."
0,ParlaMint-SI_2021-03-22-SDZ8-Izredna-67.u274,OTHER,-1.0,2021-03-22,0.1382291167974472,"Hvala. Moje vprašanje je bilo bolj vezano na to optimistično napoved za letošnje leto, ki se nam zdi neuresničljiva. Zakaj? Slovensko gospodarstvo je vse preveč vezano na dobaviteljske komponente za multinacionalke in tako zelo ranljivo v kriznih obdobjih, katero nas je tudi sedaj doletelo. Multinacionalke izjavljajo, da se umikajo iz Slovenije, ker postajamo predragi. Predragi. Kaj moramo ostati reveži, da bomo zanimivi za multinacionalke iz bogatih držav?! To je tisti ključ, ki ga iščemo. Ali ni naš cilj rast BDP na prebivalca, da v naslednjih letih v razvoju dohitimo vsaj povprečje držav Evropske unije in zmanjšamo zaostanek za bolj razvitimi? Kje je ta vaša strategija z višjo dodano vrednostjo, ki nas bo peljala k temu cilju? Kje je strategija, da se postavimo na svoje noge? V osmih paketih smo veliko delili enkratne pomoči, manj pa gospodarstvu. Skoraj eno leto bo od mojih vprašanj, zakaj v osmih letih akcijskega načrta gozdno-lesnih verig nismo bili uspešni v ponovnem zagonu lesnopredelovalne dejavnosti, da bi lesno surovino, ki je slovensko naravno bogastvo, predelali doma, da bi vrnili vsaj polovico od 20 tisoč izgubljenih delovnih mest. Zakaj nismo uspeli postaviti vsaj enega lesnega centra od štirih načrtovanih, kjer bi lahko potekal razvoj in vlaganje v lesnopredelovalno dejavnost? Morali bi ga tudi na Koroškem. Posekamo dve tretjini dovoljenega etata gozdov, in še to v velikih količinah, potem pa prodamo čez mejo. Imela sva seveda dogovor, da bo lesnopredelovalna dejavnost v kratkem bolj optimistična rešitev; in upam, da je že na vaši mizi. Morda si predstavljam preveč preprosto – da na vladi sprejmete odlok, zakon, direktivo, naj se v Sloveniji 20, 30 % gradi v lesu, da se gradi trajno, zeleno, kar nam narekujejo zaveze skupne strategije. In še enkrat, spoštovani minister, uspešne rešitve jutri z vodstvom Adienta in županom v Slovenj Gradcu."
0,ParlaMint-SI_2016-11-16-SDZ7-Redna-24.u391,OTHER,-1.0,2016-11-16,0.22229671478271484,"Saj ste mi prej povedali, da moram, predsednik, tako da se bom potrudila. Glede na to, kako slabo je proračun za leto 2018 pripravljen, že v letu 2017 v proračunu zeva med 200 in 300 milijonov evrov luknje. Seveda se vse to prenaša naprej. Pika na i je mnenje Evropske komisije, ki ste ga danes dobili. Takega proračuna se ne da podpreti. Tako v naši poslanski skupini oziroma s kolegom ne bova podprla splošnega dela proračuna."
0,ParlaMint-SI_2021-03-22-SDZ8-Izredna-67.u292,OTHER,-1.0,2021-03-22,0.07447823137044907,"Hvala lepa. Najprej, gospod minister, ni res, da so bila vsa sredstva lani izplačana. Izplačanih oziroma počrpanih je bilo 85 % sredstev, približno 729 tisoč pa jih niste izplačali; pa ne zaradi tega, ker bi bilo projektov premalo, kot pravite, ampak zaradi tega, ker se je zapletalo z uvrščanjem filmskih projektov v nacionalne razvojne programe. Drugič, da blokirate in sabotirate film, to ni samo moja sodba. To je sodba dobršnega dela od približno tisoč 400 filmskih izvajalcev, ki delajo in živijo v Slovenij ter ki so lani od maja do konca leta čakali na vaš pristanek, na pristanek vlade, da so jim sploh izplačali tekoče obveznosti do njihovih projektov. Ljudje so dobesedno jemali kredite, da so približno preživeli leto. Zadnji dan leta 2020 je bilo s PKP7 urejeno to, da so se neke obveznosti do njih poravnale. In letos, kot sem vam povedal, imajo probleme s tem, da jim propadajo mednarodne obveznosti do Evropske komisije, kjer so nekateri projekti dobili financiranje, do koproducentov, s katerimi so dogovorjeni. Zakaj? Ker konec prvega četrtletja, kot opozarja Društvo slovenskih režiserjev, razpis za film še ni bil izdan, niti en razpis za film. Vse, kar ste vi omogočili, da se financira, so transferni stroški, se pravi nek del tistih projektov, ki so od lani; in nič novega. Ponavljam vprašanje, ker mi nanj niste odgovorili: Kaj je razlog, kaj je vsebina, da ste vi zadržali financiranje slovenskega filma, zakaj ste Slovenskemu filmskemu skladu dodelili samo polovico predlaganega proračuna? Zakaj svet Slovenskega filmskega centra še ni bil imenovan? Kolikor jaz vem, je bil že okoli 8. februarja nekako potrjen na ministrstvu, zdaj se pa zatika na Vladi, kjer ne pride niti na dnevni red. Kaj je razlog temu?"
1,ParlaMint-SI_2002-01-24-SDZ3-Redna-12.u18,SDS,0.75,2002-01-24,0.18853481113910675,"Hvala lepa, gospod predsednik. Spoštovani premier, spoštovana ministra! V Socialdemokratski stranki bomo predlog podprli. Podprli ga bomo predvsem zaradi tega, ker gremo v neko novo, upam, da boljšo prakso, tudi v bodoče, imenovanja ministrov, kjer takšnih ministrov, ki niso konfliktni oziroma o katerih je tudi dokaj širok politični konsenz, predvsem ministrov za tako pomembna področja, kot je področje vključevanja Slovenije v evropske integracije. Pozdravil bi ta novi pristop, novo načelo in upam, da ni izjema. Zato menim, da je lahko to pozitiven zgled za premiera pri nadaljnjih odločitvah. Skratka menimo, da je gospod Potočnik zelo dobro opravil nalogo, ki mu je bila zadana kot pogajalcu. Slovenija je prva po zaključenih poglavjih v predpristopnih pogajanjih, in to je nedvomno ustrezna referenca in dobra referenca za to, da pride tudi do nadaljevanja, seveda, in do tega položaja. Skratka, v Socialdemokratski stranki bomo predlog podprli."
1,ParlaMint-SI_2015-07-13-SDZ7-Redna-10.u16,SDS,0.697265625,2015-07-13,0.19962413609027863,"Hvala lepa, spoštovani predsednik. Spoštovana državna sekretarka, spoštovani predstavniki pettisočih volivcev in volivk, kolegi in kolegice! V Slovenski demokratski stranki podpiramo vse rešitve, ki pomenijo enostavnejše poslovanje, ki pomenijo manj ovir pri poslovanju, predvsem manj birokratskih ovir, in pa seveda tudi tiste, ki omogočajo večjo produktivnost in večjo konkurenčnost. Eden izmed takih predpisov je sprememba Zakona o dohodnini, ki se nanaša na obdavčitev kmetov. Menimo, da bodo zaradi tega kmetje lažje poslovali in bodo seveda tudi konkurenčnejši ne le na slovenskem, ampak tudi na evropskem trgu. Prav tako nas veseli, da je prišlo do združitve dveh pravnih predpisov, in sicer zakona, ki ga je predlagalo 5 tisoč volivk in volivcev, in zakona, ki ga je predlagala Vlada. Menimo, da je tudi to nek odraz vzajemnosti in sodelovanja. V Slovenski demokratski stranki smo že približno pred enim letom poudarili, da bomo podpirali vse rešitve, ki pomenijo izboljšanje poslovanja, ki so smiselne in ki pomenijo povečanje konkurenčnosti. Te rešitve so v tem zakonu in se nanašajo tako na obračunavanje davka, nanašajo se tako na spodbude, predvsem tudi mladih, glede tega imamo v Slovenski demokratski stranki, zato da bi natančnejše to določili, še amandma. Jaz predvidevam, da bo ta amandma tudi sprejet. Nanaša se predvsem na začetek upravljanja kmetijske dejavnosti, predvsem mladih, in menimo, da ta amandma natančneje in preciznejše določa oprostitev plačila, ki velja tudi za mlade. Prav tako podpiramo vse tiste določbe, ki dejansko pomenijo le enkratno obdavčitev kmetijske dejavnosti, ter seveda tudi določbe, ki pomenijo to, da se investicijska dejavnost v kmetijstvu ne obdavčuje. Žal smo bili v preteklosti priča številnim določbam Zakona o dohodnini, ki je obdavčeval sama vlaganja. Kmetijska dejavnost mora biti izenačena z gospodarsko dejavnostjo in zakon gre v tej smeri, seveda na podlagi smernic oziroma direktiv Evropske unije. Iz navedenih razlogov bomo v Slovenski demokratski stranki ta zakon podprli. Hvala lepa."
1,ParlaMint-SI_2005-01-24-SDZ4-Redna-02.u178,SDS,0.65185546875,2005-01-24,0.987944483757019,"Hvala lepa. Mislim, da je to stališče Slovenije sprejemljivo, vendar se z vami v celoti strinjam, da je ta čas, ki je posledica umika, primeren čas in pravzaprav možnost, da se stališča zbližajo tudi na podlagi usklajevanja in sprejemanja ustreznih amandmajev. Seveda bo Slovenija pri tem aktivno sodelovala in pravzaprav je ta čas namenjen izboljšavi teksta direktive."
1,ParlaMint-SI_2011-03-04-SDZ5-Redna-25.u6,SDS,-1.0,2011-03-04,0.25383853912353516,"Spoštovani predsednik, spoštovana državna sekretarka, kolegice in kolegi, poslanci! V Slovenski demokratski stranki smo s pozitivnim pričakovanjem pričakovali tak zakon, ki bi sledil cilju, ki je tudi naveden, torej spodbuditi pravočasno plačevanje in odpraviti zamude pri plačilih med davčnimi zavezanci in reševati problematiko tako imenovane plačilne nediscipline. Ko smo prejeli paket ukrepov, ki jih danes obravnavamo, zakon o DDV je zgolj prvi izmed njih, smo bili razočarani. Razočarani smo bili zaradi tega, ker menimo, da se je Vlada lotila reševanja tega problema necelovito, brez posvetovanja z gospodarstvom in da so nekatere rešitve tudi očitno v navzkrižju z davčno roko. Torej zgolj administrativno reševanje problemov, povezanih s plačilno nedisciplino, sprememba zakona in neko kaznovanje ali prisilno vključevanje v pobote je ukrep, ki bi lahko bil eden verjetno od desetih v nizu potrebnih ukrepov, ne pa prvi ali drugi. Menimo, da je največji problem, ki generira kasneje tudi plačilno nedisciplino, predvsem v treh smereh. Prvi je v tem, da je v obtoku premalo denarja za gospodarstvo, da je kreditni krč še vedno prisoten, da banke ne uspejo učinkovito servisirati potreb gospodarstva in posledično številna podjetja niti ne morejo poravnavati svojih obveznosti. Drugič, pomemben vzrok za nastale razmere je pomanjkanje investicij v tej državi, umanjkanje projektov dela, kar bi zaposlovalo gospodarstvo, generiralo ustvarjanje nove vrednosti, generiralo tudi plačilne tokove in posledično bi bilo tudi plačilne nediscipline veliko manj. In tretjič, pogrešam ukrepe v smislu učinkovitejšega izvršilnega postopka v smislu odprave nekaterih zaščit dolžnika pri izvršilnem postopku, da bi izvršilni postopek stekel hitreje, učinkoviteje in posledično ne bi spodbujal dolžnikov k zavlačevanju in posledično plačilni nedisciplini. Nič od tega nimamo danes na mizi. Danes se ukvarjamo zgolj z nekim birokratskim načinom reševanja problema plačilne nediscipline. Sedaj imamo v okviru Zakona o davku na dodano vrednost opraviti z rešitvami, ki jim nasprotuje davčna stroka. Davčna stroka namreč meni, da je rešitev neskladna z direktivo, ki jo mora spoštovati Slovenija. Problem pa je tudi, da so rešitve neusklajene z Gospodarsko zbornico Slovenije, pomembnim delom gospodarskih subjektov. Ta zakon je namenjen gospodarstvu. Verjetno ni namenjen, upam, da ni namenjen polnjenju proračuna, in če je namenjen gospodarstvu, je pravzaprav neverjetno, da rešitev ni usklajena z gospodarstvom. Zato menimo, da je težko pritrditi tem rešitvam, ker si Vlada ni vzela niti toliko časa, da bi obravnavala stvar po normalni proceduri in s tem omogočila vsem partnerjem sodelovanje. Seveda je Vlada s tem želela narediti korak naprej k odpravljanju plačilne nediscipline. Najpomembnejša vladna stranka pa generira plačilno nedisciplino. Najmočnejša vladna stranka – Socialni demokrati niso poravnali še vseh obveznosti z naslova volilne kampanje. Dolžni so na primer denar Pošti Slovenije, kljub temu da je že dolgo mimo rok. In pravzaprav tisti, ki generirajo plačilno nedisciplino, bi sedaj radi reševali plačilno nedisciplino. To je približno tako, kot da bi dal volku ali lisici čuvati kokoši. To se seveda ne more narediti in zato so tudi take jalove rešitve, ki bodo še naprej omogočale, da boste počeli isto. Danes beremo tudi novice, da je druga vladna stranka, Liberalna demokracija, zapletena v davčne probleme in tako imenovane ""missing trader"" posle. Spoštovani, tako ne boste reševali nakopičenih problemov."
1,ParlaMint-SI_2019-01-31-SDZ8-Redna-04.u28,SDS,-1.0,2019-01-31,0.9838849902153015,"Hvala lepa, spoštovani predsednik. Predstavniki Vlade, kolegi in kolegice! Zdaj zelo težko je brati ta zakon in še težje je brati mnenje Zakonodajno-pravne službe. S tem zakonom boste zakonodajalci, če bo ta zakon sprejet, povzročili še veliko nejasnost in pravno negotovost v Sloveniji glede koncesij, na eni strani, na drugi strani Evropska komisija toži Slovenijo, ker od leta 2014, ko je bila ta direktiva dejansko sprejeta, ni uveljavila te direktive, kaj šele, da bi uredila koncesijsko področje pri nas. Postavlja se vprašanje, zakaj se pravzaprav ta zakon potem sploh sprejema, zakaj se v Evropski komisiji že pred tem ni uredilo to področje za Slovenijo posebej v tej direktivi. In drugo – komu je v interesu, da koncesije niso urejene v Sloveniji? Ali pa – komu je v interesu, da so koncesije urejene v številnih področnih zakonih, ki delujejo na svojem področju in kjer imajo posamezne inštitucije, posamezniki, združbe in tako naprej možnost, da pridobivajo te koncesije, in da se dejansko, bom rekel, ta sistem v Sloveniji ne razkrije in ne naredi transparentnega. Komu je to tukaj v interesu? Ker tukaj se samo podaljšuje, če ne celo še povečuje, agonija netransparentnosti in nejasnosti in pravne negotovosti. Prvo vprašanje za Vlado je, koliko koncesij bo sploh podpisanih na podlagi tega zakona, če sploh kakšna bo in katere bodo. Drugo vprašanje je, kje je jasna razmejitev, kdaj se bo koncesija podpisovala na podlagi tega zakona, kdaj na podlagi področnih zakonov in koliko bodo tukaj zaslužili odvetniki, da bodo vse to dejansko uredili. Čemu je ta zakon pravzaprav sploh potreben, če se koncesija pri nas ne uredi v celoti? In seveda nikomur ni v interesu. In to ni bilo v interesu prejšnji vladi, in to ni v interesu sedanji vladi, kot zgleda. Sedanja vlada želi, da ta zakon gre skozi, in to pod pritiskom, da bo Evropska komisija zaračunavala skoraj 9 tisoč evrov za vsak dan, če ta zakon ne bo narejen, če ne bo uveljavljen. To je pritisk na poslance, zapomnite si! Ustava Republike Slovenije, 80., 81., 82. člen, ko govori o neodvisnosti poslancev, je nad tem. To je pritisk zaradi izvršilne oblasti prejšnje vlade. V Slovenski demokratski stranki se teh igric ne gremo. Enostavno se teh igric ne gremo in bomo glasovali proti temu zakonu. Želimo pa si, da se koncesije uredijo v Sloveniji enotno za vse, da se pravila vzpostavijo za vse enaka, da se naredi sistem transparenten. Tukaj je idealna možnost, da se to naredi, pa se ne. Zakaj se ne? 5 let, odkar je ta direktiva bila, in še prej nekoliko let, ko je Slovenija sodelovala v Bruslju pri tej direktivi, izvršilna oblast je sodelovala v Bruslju pri tej direktivi, glejte, to so leta in leta in leta. Jaz mislim, da tukaj gre za namerno dejanje, da se to ne uredi. V takšnih zadevah ne boste videli Slovenske demokratske stranke. Želimo si transparenten sistem, za vse enak, enotna pravila in s tem se bo tudi enotno rabil oziroma uporabljal denar davkoplačevalcev. Hvala lepa."
1,ParlaMint-SI_2015-12-17-SDZ7-Redna-14.u80,SDS,-1.0,2015-12-17,0.18706294894218445,"Hvala lepa. Povedati je toliko, da je malo premalo časa, ampak vseeno bom skušal [[…]]Zakaj je nastal ta naš zakon? Zaradi tega, ker niste nič delali tam gor na notranjem ministrstvu pa na Vladi pa v koaliciji, in nič drugega. Na vsej tej ruti od Makedonije do Nemčije ni več države, ki ta zakon ne bi bila spremenila. Je ni več! Tudi Nemčija, ki je rekla nič evrov žepnine; vi pa govorite, da 18 evrov je malo. Ja, nič ne sme biti, ne 18 evrov! Če Nemci ne dajo nič, mi bomo pa dali – ali kako?! Skratka, vsi so spremenili zakonodajo, razen nas. Pa teh nekaj členov, ki je spremenjenih, verjamem, da bi jih direktorica, kot sem že enkrat rekel na odboru, ki je tam z nami – predolgo jo poznam –, naredila tako med eno in drugo malico, pomeni v 24 urah. Saj se cel življenje s tem ukvarja in bi to lahko bilo narejeno v 24 urah, tudi bi bilo, če bi jaz tam bil, veste. Samo problem je v tem, da ta vlada tega noče in da ta vlada čaka do zadnjega. Sedaj imamo pač pred seboj nov zakon, jaz sem ga šele dobil, mislim, da ste spisali cel zakon, nov s pravilniki vred. Če bi koalicija imela kaj soli ali kaj dobronamernosti, o čemer je govoril gospod Horvat, potem bi postopek združila na odborih v tako imenovani hibridni zakon, kar pomeni, da bi združila našega in vladnega in iz vsega besedila skupaj naredila nekaj takega, kar pač ta država rabi. Ampak dobro, ta koalicija tega ni sposobna, bi bilo pač prehudo. Veste, kar nekaj koalicij sem že dal skozi, ampak tako, oprostite izrazu, trapastih še pa ni bilo. Trapastih, ja! Zakaj? Zaradi tega, ker vsaka koalicija natanko ve, da je pa le treba tudi kaj upoštevati s strani opozicije. To je eno. Drugo, zakaj je zakon nujno potreben. Zakon je nujno potreben, zato ker ne moremo tujcem več dati kot našim ljudem in ker lahko sprejmemo toliko tujcev, kolikor jih smo sposobni preživeti. Pika, amen, gotovo. Če naša hiša ima 10 postelj pa je članov družine 9, potem lahko sprejmemo enega, govorim seveda o prispodobi država in družina. In nič več. Ker drugače je nimamo kam dati spati. Jamrate, da so kvote problem. Ja, saj so že zdaj kvote! Samo Vlada jih določa, potem bi jih pa Državni zbor. Ali veste, tisti, ki je majhno domoljuba, bo že planiral zadeve na ta način, da bo sprejel v hišo toliko tujcev, kolikor je to mogoče. Ta država jih ni sposobna sprejeti več tisoč, pač ne gre skupaj. Ker če jih mi sprejmemo 6 tisoč, jih Nemci milijon – glede na ekonomsko moč in glede na število prebivalcev. Preprosto jim je treba povedati, da ne gre, da ne moremo. Samo mi tega nismo sposobni narediti, ker tudi meje nismo sposobni varovati. To je problematična zadeva in to hudo problematična. Za mene ni sprejemljiv en evro, en evro več kot za našega državljana. Dokler bo naš državljan s 40 leti delovne dobe za strojem, za mašino zgaran dobival 434 evrov minimalne penzije, za prosilca za azil bomo pa dali 833, potem je v glavah te koalicije nekaj narobe. Potem je nekaj narobe s to vlado. Verjamem, da jim bodo to povedali tudi ljudje. Ne moreš ti dati tujcu 833 evrov, pa je včeraj prišel čez mejo, našemu državljanu, ki je pa 40 let delal za strojem, pa 434. To je nenaravno, to je butasto. To ni sprejemljivo. To ni sprejemljivo! V zakon smo vnesli tudi določilo, po katerem nekdo, ki je osumljen storitve kaznivega dejanja ali prekrška, ne more več prositi za azil oziroma more več biti v postopku, ampak ga pošljemo čez mejo pa domov. To je logično. Saj tako določilo imajo tudi Nemci. V koaliciji in Vladi ste nekaj jamrali, da bi lahko bili kaj proti konvencijam. A ne, da bi bilo kaj proti konvencijam. Ja bog ne daj! Kako je pa na Slovaškem, kako je pa na Poljskem, ko so rekli, mi bomo sprejeli tiste krščanske vere. Pika in amen. Ali je to v skladu s konvencijo, Vlada? A je to v skladu s konvencijami? Direktorica, podučite državnega sekretarja, ki ni to njegovo matično področje. Pač ni, saj ne mislim nič slabega, saj ne morete vsega vedeti, saj niste vseved. Gospa direktorica se s tem ukvarja že celo življenje in to dobro ve. Zdaj mi povejte, če ravnajo Čehi v skladu s konvencijami, Poljaki so rekli, da bodo sprejeli samo one krščanske vere in Slovaki so rekli. Slovaki so celo sprožili postopek zoper Evropsko komisijo; in so rekli kvotam: nič. A to je v skladu s konvencijami in evropsko zakonodajo? Če je, mi povejte. Po mojem ni. Torej ni treba biti, da ste bolj papeški od papeža na Litostrojski, je lahko zaradi mene tudi kaj proti kakšni konvenciji, če je to v interesu slovenskega naroda in prebivalcev v tej državi. Zakaj pa na Poljskem to gre ali pa Slovaškem? Naprej. Glejte, gospa Muršičeva, saj boste potem lahko tam iz klopi govorili, verjetno ste danes dežurni v SD. Zakaj vas boli, da bi lahko bilo kaj spornega v našemu zakonu? Poglejte, v našemu zakonu bi lahko bilo kaj protiustavnega, to slutite – kje, na vodi ali kje to slutite? Ne vem, kje se to da slutiti. Včeraj, ko smo hoteli ustavnost zagotavljali z vidika tistega izobraževalnega zakona, ste bili pa proti. Veste, moj meter ima 100 centimetrov pa ga ne moreš nič nategniti pa skupaj potisniti, vaš je pa štrumpantel. Kaj pa drugega! Ne morete imeti štrumpantla za meter, to ne gre. Meter je lahko trden ali pa neraztegljiv. Lahko se zvije, vse je mogoče, samo štrumpantel pač ni za meter. Gremo naprej. Zdaj, gospodu Vatovcu – ne vem, če ima sploh smisel o njem govoriti, če bi ta človek sploh vedel, o čem govori. Saj ne ve – ali kako je že tam? Bog mu odpusti! Ali kako že pravijo tam? Saj ne vedo. kaj govorijo ali delajo. Govoril je o sto vlogah za azil in o tem, da je večina zapustila Slovenijo. Seveda, pozabil je pa bistvo, da jih bomo nazaj dobili! Mimogrede, upokojenci so prodajali podatek, da jih je 59 zaprosilo za azil, povejte mu , naj si posodobi svoje podatke. Ne vem, koliko je točen podatek, tisti, ki sem ga nazadnje videl uradnega, je bil 105, verjamem pa, da je zdaj kaj več. Ne vem koliko. In potem nekdo reče, da saj jih je večina šla, nimajo več problema z njimi [[…]]Ni res! Če so bili pravilno registrirani, tako kot zakonodaja pravi, potem ima vsaka evropska država jih pravico vrniti nam nazaj. Pomeni, da vse prosilce za azil, ki ste jih registrirali po zakonitem postopku, bomo dobili nazaj. To bi pričakoval, državni sekretar, da poveste vsem poslancem. Vprašanje je, kako je z onimi, tistih niti ne vem, koliko jih je – tistih drugih, ker pravite, da ste jim prstne odtise jemali. Najprej je bil podatke 3 tisoč potem je bilo 6 tisoč je čez en dan rekel direktor policije, koliko je zdaj ta podatek, pa ne vem več, ker potem je bilo že okoli 30 tisoč. Tole je sicer malo težko za javnost, ampak druge možnosti nimam, bom vseeno povedal, če ste kršili zakonodajo in jih niste vnesli v sistem – hvala bogu! Hvala bogu, da ste tako ravnali, če ste to naredili. Če ste jih pa registrirali teh 3, 6, ali 36 tisoč – ne vem, koliko jih je – po vseh schengenskih pravilih, potem ste pa za nagnati, zaradi tega ker jih bomo nazaj dobili. Ne vem, kakšen je njihov status – pojasnite to zadevo! Najprej, koliko jih je s tistimi prstnimi odtisi: ali jih je 3 tisoč, ali jih je 6 tisoč, ali jih je 35 tisoč, ne vem koliko. Če je treba sejo zapreti, saj jo tudi lahko zapremo, saj zato so postopki predvideni. Samo realno dejstvo je, če so registrirani po schengenskem sistemu, vneseni v schengenski sistem, jih bomo nazaj dobili. Če ste pa kršili zakonodajo in ste skrili tiste prstne odtise, potem ste pa ravnali državotvorno. Hvala bogu. Ne vem, kaj ste naredili. Povejte! Predstavnik upokojencev, gospod Vilfan, je govoril, da jih je 59 zaprosilo, 39 dobilo. Ne vem, ali res tako hitro rešujete vloge za azil – ali kaj? Včasih jih niste. Upam, da jih niste že 39 odobrili. Če pa je ta podatek točen, ki ga je gospod Vilfan dal, bi pa zelo vesel bil, če ga poveste. Mislim, da še niste tako hitri, če ste pa postali tako radodarni po mojem odhodu, je pa drug problem. Ampak kakor vem, niste tako. Letne kvote so nesprejemljive za Desus [[…]]Kako? Če jih Vlada določa, so pa v redu – ali kako? Ne gre skupaj. Gospod Tonin je govoril o tem, da je nevarno, da bi nastajal vtis o privilegiranosti migrantov [[…]]Mislim, da tistemu, ki zna povprečno poslušati prenose iz Državnega zbora, ki lahko malo pogleda, koliko je ena in ena, in tistemu, ki je poslušal finančnega ministra, je popolnoma jasno, da so privilegirani. Ja, kako niso privilegirani?! 833 evrov na mesec za njih. Za enega izmed njih, seveda prosilca za azil, da smo si na jasnem, da ne bo kdo misli, da vseh 300 tisoč. Ja, če pa ima naš državljan 434 evrov tiste ta male penzije, da ne govorimo onih, ki so spodaj, potem je to privilegiran položaj. In hvala bogu, da slovenski državljani to vedo! In prav je, da vedo in morajo vedeti za to zadevo. Morajo vedeti. Glejte, ograja: da ali ne. Tisti, ki imate že mehke noge zdaj, ki vas je že sram zaradi ograje ali kako že; naj vas ne bo sram, ograjo smo mi hoteli septembra, smo vas na to opozarjali, pa ste rekli, da strašimo. Zdaj ste kupili tisto bodečo živo pri eni firmi, oni iz Žalca, ki ima sedež tam kot vi – to ni korupcija, Štefanec je že rekel, da ni korupcija, če bi bila Vlada Janeza Janše, bi pa bila korupcija – ravno tam so tudi štrumpantel merila. Tisto ograjo boste [[…]]Hudimana, naredite jo do konca in ne poslušati nekih lokalnih mesečnikov, drugega jim ne morem reči, ki ne vedo, kaj je država, ki vidijo svojo ribo v Kolpi. Tistim naredite pa vrata, da bodo šli ribe loviti. Prav. Ampak v interesu te države, v interesu dveh milijonov teh ljudi, ki tukaj živimo, je, da je meja zavarovana. Lokalnim prebivalcem, županom – ne vem, kdo zdaj vam vse protestira – je pa treba povedati in to je treba tudi narediti, da se tem ljudem omogoči neko normalno življenje. Pa če je to, ne vem, rampa v bodeči žici, je pa rampa v bodeči žici pa ključavnica gor pa kmet mora ključ dobiti. Tudi to je v redu. Ali pa lovec, ali ribič, ali karkoli že je. Meja pa mora biti zavarovana in je prav, da to počnete in ne imejte nič slabe vesti – tisti, ki že v tla gledati. Ni razloga za v tla gledati, meja mora biti zavarovana. Saj prav bi bilo, da bi jo zavarovali, tako kot jo Avstrijci delajo in tako kot so jo Madžari naredili in ne tako, kot ste vi tiste kolute po tistih poljih nametali. To je premalo po mojem mnenju. Gospod Horvat je pa tudi zanimiv mož: ceni napore opozicije, glasuje pa proti. Se pravi, ugotavljam, da si lačen, ampak ne bom ti pa dal jesti. To ravno tako približno zgleda: ceni napore opozicije, je pa proti. Če bi vi cenili napore opozicije, potem bi vladni zakon pa ta zakon skupaj združili pa naredili hibrid. V tem mandatu se menda to še ni zgodilo, ne vem, če ste že pogruntali, starega strokovnega sodelavca od LDS vprašajte, kaj je to hibrid. Oni to vedo. To bi bilo sodelovanje z opozicijo, tako ga pa ni. Skratka, če zaključim, bom rekel tako: še je čas, ko bomo ta vaš zakon preštudirali, ki je prišel včeraj, da vidimo, kaj tam notri piše, in če bomo menili in ocenili seveda, da je ta zakon potreben kakšnih amandmajskih dopolnil, jih bomo tudi pripravili. Seveda bodo šla v smeri restrikcij, ne v taki smeri, kot si jo, recimo, Združena levica želi, ki bi meje odprla – Willkommen, Welcome pa ne vam, kaj bi vse pisalo na vsaki smreki. To je pač njihova taktika, taka naša ne bo. Zadevo bomo seveda z amandmaji skušali dopolniti tam, kjer bomo mislili, da je potrebno, in če bomo prišli skupaj do nekega normalnega zakona, do nekega zakona, ki bo ščitil interese državljanov Republike Slovenije seveda v prvi vrsti in omogočil tisto minimalno, kar je ljudem, ki so v stiski, tudi treba omogočiti, potem bomo ta zakon lahko tudi podprli. Prosil bi pa res potem tudi predstavnike notranjega ministrstva, da teh nekaj osnovnih podatkov le poveste, koliko je prosilcev za azil, koliko je rešenih vlog. Prosim, če poveste vsem damam in gospodom, da vsi tisti, ki so pobegnili, da to ni naša sreča, ampak jedejstvo, da jih bomo nazaj dobili, ker jih tudi moramo nazaj dobiti, pa celo vzeti jih moramo nazaj. Zlasti me pa zanima, kaj je zdaj s prstnimi odtisi. Ne vem, ali boste zaprli sejo, če je kakšna državna skrivnost ali ne. Ampak, žal, moram reči tako, da pač ne vem, koliko jih je, tri, šest ali petintrideset tisoč, in kaj je s prstnimi odtisi. To me zelo zanima. Če je to šlo v schengenski sistem, potem ste po mojem mnenju ravnali narobe. Če pa jih imate v nekem skladišču v Gotenici, je pa prav, boste pa ravnali po mojem pametno. Skratka, nekaj teh podatkov, upam, da bomo dobili. Hvala lepa."
1,ParlaMint-SI_2007-11-23-SDZ4-Redna-33.u16,SD,0.82763671875,2007-11-23,0.1619109958410263,"Hvala za besedo, gospod podpredsednik. Dobro jutro in iskrene čestitke k današnjemu državnemu prazniku Rudolfa Maistra. Najprej, da se vrnem k samemu zakonu. Naša poslana skupina bo zakon podprla; ne samo zato, ker nam tako marekuje evropska direktiva, ampak tudi zato, ker je s pomočjo raziskovalcev iz Evropske unije in iz tretjih držav, na katere se spremembe tega zakona nanašajo, možno še pospešiti raziskave in razvoj v naši državi in je to kvečjemu primerjalna prednost, če smo sposobni pridobiti raziskovalce iz tretjih držav. Zato bi se ponovno radi pa vendarle obrnili na dejstvo, ki se v ministrstvu, ki je predlagalo preko Vlade Republike Slovenje ta zakon, neprestano, lahko rečemo skoraj kronično pojavljajo, namreč da popolnoma vsaka sprememba zakona, ki jo to ministrstvo predlaga, vsebuje nesorazmerno velik odstotek, v tem primeru lahko celo rečemo hudih napak. Videti je, kot da pripravljavci, se pravi uradniki v ministrstvu, ki pripravljajo spremembe zakonov v Ministrstvu za visoko šolstvo, znanost in tehnologijo, ne preberejo zakonov, ki so jih predhodno vlagali v Državni zbor in ki so podlaga za spremembe. Če je dejstvo, da mora naša Zakonodajno-pravna služba neprestano ugotavljati napake malomarnosti, ne morem drugače reči kot nesposobnost ljudi, ki v tem ministrstvu pripravljajo predloge zakona za Državni zbor, mislim, da bi bilo treba, da je sedaj, ko ima to ministrstvo novo ministrico, že čas, da naredi med svojimi uslužbenci red. Mislim, da je to nekaj neverjetnega, da je 20% do 25% vsakega zakona treba v Državnem zboru popravljati zaradi tega, ker so enostavno pripravljavci prezrli takšna dejstva, kot je na primer, da je v osnovnem zakonu zapisano, da sezname raziskovalnih organizacij in kvalificiranost organizacije za raziskovanje in razvoj izvaja agencija, potem pa v naslednjem zakonu naenkrat preskočimo in to za tiste raziskovalne organizacije, ki sklepajo sporazume za raziskovalce iz tretjih držav, opravlja naenkrat ministrstvo. Glede tega pa niti v odboru ni bilo pripravljenosti, da bi se popravilo, to je, da v 4. členu zakona določajo neke nove, lahko rečemo temu, kar administrativne ovire, ki bodo zapletle in otežile sklepanje sporazumov med raziskovalci iz tretjih držav in takšnimi raziskovalnimi organizacijami, ki so za sklepanje takšnih sporazumov usposobljeni in imajo na nek način, lahko rečemo, licenco agencije. Tako menim, da lahko v imenu Poslanske skupine Socialnih demokratov ponovno apeliram na ministrico, no prej sem vsakokrat apelirala na ministra, zdaj pač na ministrico, da vendarle pri naslednjih zakonih poskrbi, da bodo narejeni tako, da ne bo treba v Državnem zboru popravljati takih osnovnošolskih napak, saj gre vendar za Ministrstvo za visoko šolstvo in ne za šolstvo. Hvala."
1,ParlaMint-SI_2014-02-04-SDZ6-Redna-21.u118,SD,0.75341796875,2014-02-04,0.978779673576355,"Najlepša hvala, gospa podpredsednica. Najprej o 29. členu. Seveda ga podpiramo, saj smo sopodpisniki tega amandmaja. Na nek način je ta amandma odraz dobrega sodelovanja, medsebojnega poslušanja, bi rekla, in seveda iskanja optimalnih rešitev. Izrazila bi tudi podporo celotnemu zakona, ki je v veliki meri rezultat tega, da v slovenski pravni red prenašamo določene rešitve iz evropskih direktiv. Posebej bi želela poudariti eno zelo zelo pomembno novost, ki jo prinaša zakon. To je, da pravice, ki veljajo za biološke starše, v primeru, da jih le ti ne izkoriščajo, veljajo tudi za socialne starše. To se pravo, tisti, ki skrbijo za otroka, dejansko skrbijo za otroka, tistim pravice tudi pripadajo. To se mi zdi, da je velik korak naprej v tem zakonu in bi ga veljalo zaradi tega še posebej poudariti. Če bodo razmere ugodnejše, bomo v prihodnosti lahko še širili pravice, ki jih v Sloveniji namenjamo družinam. Rada bi ponovno povzela, da Slovenija sodi med države, ki imajo izredno uspešno družinsko politiko, ki glede na materialne možnosti, v katerih se nahajamo, daje velike pravice družinam, in upam, da bomo tako kot smo to v preteklosti počeli, tudi v bodoče to počeli v soglasju vseh strank, pogledov, tudi v prihodnje. Zlasti računam, da bomo veliko podporo novim pristopom in rešitvam našli ob obravnavi nove resolucije o družinski politiki. Mnogokrat se namreč pokaže, da so pravzaprav naše lastne percepcije kaj je pomembno, drugačne od dejstev. Zato potrebujemo raziskave, zato potrebujem tudi mnenje ekspertov, ki nam bodo povedali, kakšni ukrepi pravzaprav v neki medsebojni kombinaciji staršem in njihovim otrokom lahko najbolj pomagajo. Če se dotaknem samo še pomislekov okrog reševanja pravic družin z več otroki. Jaz mislim, da se je vendarle našla rešitev, ki še vedno družinam z več otroki daje veliko pravic – več kot v drugih državah, če boste pogledali. Da pa je tisto, kar je pomembno, ne samo čas, ko je eden od staršev, večinoma mati, z otroki, ampak je pomemben tudi čas, ko se ta mati vrača na trg dela. Poglejte, tudi nemška koalicijska pogodba je posebej poudarila pomen programov za te matere, ki se ponovno vračajo na trg dela. Zakaj je to pomembno? Ko se vrnemo na trg dela, je seveda pomembno, da lahko uspešno delajo. Pomembno pa je tudi zato, ker tudi te matere bodo nekoč odšle v pokoj. In ko bodo šle v pokoj, seveda ni v našem interesu, da bodo deležne minimalnih dohodkov, ampak da bodo s tem, kar so si v življenju s svojim delom ustvarile, lahko tudi uživale in od tega spodobno živele. Zato sta pomembna oba pogleda, čas materinstva, ki je zelo pomemben, in tudi to, da se za otroka optimalno poskrbi, kot tudi čas, ko se pravzaprav te matere vračajo na trg dela. Zato menim, da so rešitve, ki smo jih zapisali v tem zakonu, dobre, resnično odraz iskanja maksimalne možne stopnje konsenza, zato vsa podpora temu zakona s strani stranke SD. Hvala lepa."
1,ParlaMint-SI_2005-10-27-SDZ4-Redna-10.u16,SD,0.740234375,2005-10-27,0.008110982365906239,"Še enkrat hvala za besedo, gospod podpredsednik. Poslanska skupina Socialnih demokratov je vsakokratnim poročilom varuha človekovih pravic ves čas posvečala posebno pozornost in se odzivala na njegova opozorila. Zato je desetletje delovanje te inštitucije zagotovo priložnost za vsaj panoramičen pogled na njeno uveljavljenost v družbi. Vsekakor je to tudi priložnost za razmislek o ustreznosti in obsegu pooblastil, ki jih varuhu nalaga zakon in menimo, da se je v okviru zakonsko predpisanega ta institucija pokazala kot pomemben inštrument zaznavanja problemov, s katerimi se srečujejo predvsem posamezniki in najbolj ranljive skupine ljudi. Poglavje Podatki o delu varuha nakazuje dve ravni delovanja. To je ukvarjanje s posamezno prijavo zatrjevanega kršenja človekovih pravic posameznika na prvi ravni in delo sistemske, promocijske in preventivne narave na drugi ravni. Obe sta izpostavljeni kritičnemu ocenjevanju delovanja varuha človekovih pravic, pri čemer je na prvi ravni delovanja stopnja zadovoljstva posledica pričakovanj, ki pogosto presegajo varuhova pooblastila. Vsekakor pa ne kaže prezreti temeljne ugotovitve varuha človekovih pravic, da se odnos inštitucij do njega izboljšuje. To pa pomeni tudi utrjevanje zavedanja o odgovornosti posameznikov in inštitucij za stanje človekovih pravic v Republiki Sloveniji. Zdi se, da je za del javnosti druga raven varuhovega delovanja obravnavana bolj kritično, s čimer povezujemo tudi občasne, v javnosti neprezrte zahteve po odstopu varuha, ali celo o nepotrebnosti te inštitucije in posledično njene ukinitve. Tu bi bilo zanimivo pritegniti še podatke o tem, kako je varuha človekovih pravic in njegovo dejavnost videla vlada v predlogu proračuna za leto 2006 in 2007. V poslanski skupini Socialnih demokratov pa menimo,da je predvsem ozaveščanje posameznikov o njihovih pravicah in pravicah drugih, izobraževanje ljudi o načinih za popravo krivic ali o načinih za preprečevanje kršitev, ter spodbujanje širše javnosti ob upoštevanju drugačnosti, ki je podlaga za oblikovanje strpnejše družbe, nepogrešljiva sestavina varuhovega delovanja, ker soglašamo z njegovo, že večkrat povedano oceno, da je, navajam, brezbrižnost do problemov ljudi pa naj predstavljajo večino ali manjšino, še vedno eden največjih problemov te družbe, konec navedka. Zato se nam zdi njegova dejavnost, povezana z izobraževanjem in promocijo človekovih pravic, izjemnega pomena in podpiramo ustanovitev oddelka, ki se bo ukvarjal z različnimi oblikami diskriminacije in nestrpnosti. Opažamo namreč tudi sami, da je sprejemanje drugačnosti in najrazličnejših manjšin zelo slabo, pogosto povezano s predsodki in nestrpnostjo, Socialni demokrati pa menimo, da je za ohranitev dostojanstva in dostojnega preživetja manjšin v prvi vrsti odgovorna večina. Zato s težka sprejemamo očitke, da je manjšina nestrpna, če pričakuje od večine strpnost in enake pravice. Pri tem seveda razumemo strpnost kot sposobnost sprejemanja drugačnosti in spodobnost sobivanja z njo. Ker je po varuhovem mnenju odnos do manjšin najbolj opazen problem preteklega leta, tudi vlagamo dopolnilo k priporočilu, ki zadeva pravice v ustavi ne omenjenih etničnih manjšin. V matičnem delovnem telesu tako priporočilo ni dobilo podpore. Upamo pa, da bo dobilo podporo sedaj, ko je bilo dovolj časa za branje mnenja vlade, saj predlagano priporočilo ni v neskladju z njim. Soglašamo tudi z varuhovo ugotovitvijo, da s stanjem ne moremo biti zadovoljni, ne zato, ker bi število ugotovljenih kršitev tako skokovito naraslo, pač pa zato, ker zaznavamo ves čas ponavljajoče se probleme, ki bi morali biti, nekateri od njih pa bi tudi lahko bili, razrešeni, če bi obstajala politična volja. Tu tudi zakonodajna veja oblasti ni brez odgovornosti. Obravnava posebnih varuhovih poročil je zato trditev zgovoren dokaz. Kar dve posebni poročili sta ostali brez učinka že ob obravnavi in sprejemanju priporočil. Eno je ostalo brez uresničenega priporočila, zadnje informacije pa govorijo o tem, da zakona o preprečevanju nasilja v družini ni mogoče pričakovati v kratkem, ker se je vlada odločila najprej pripraviti strategijo. Vprašanje pa je, ali se ji bo potem poseben zakon sploh še zdel potreben. In to ne glede na opozorila varuha o nasilju nad otroki, na opozorila o nasilju nad ženskami in ne glede na to, da bo med avstrijskih predsedovanjem Evropski uniji preprečevanja nasilja v družini ena od prioritet. V poslanski skupini Socialnih demokratov smo razočarani, ker varuhova pobuda, da bi na ravni sistemskega reševanja nasilja v družini razmislili o izrecni prepovedi in telesnega kaznovanja otrok, ni dobila podpore. Pa čeprav je bila Slovenija že deležna opozoril Sveta Evrope, evropske komisije za socialne pravice namreč, ker tega v svoji zakonodaji še nimamo. Največja koalicijska stranka je to iz priporočil črtala, sprejeta dikcija pa je zelo ohlapna in tavtološka. Tudi mi menimo, da bi bilo treba začeti splošno kampanjo za obsodbo nasilja, za znižanje praga sedanje previsoke tolerantnosti do nasilnega ravnanja. Pri tem bi se lahko zgledovali po tistih, ki jih tudi sicer pogosto dajemo za zgled, namreč po skandinavskih državah, kjer se v tako kampanjo vključujejo tudi medijsko najbolj prepoznavni ljudje iz kulture, športa, politike, znanosti in drugih vej življenja. Nekoliko izboljšan odnos do ustavnega sodišča, pravi varuh, zaznava ob tem, da je ostalo v celoti neizvršenih le še pet odločb. To pa ne more prikriti dejstva, da dve med njimi zadevata posebej občutljivo problematiko. Zakona o duševnem zdravju še vedno nimamo, prav tako ne zakona, ki bi skladno z odločbo ustavnega sodišča razrešil probleme izbrisanih. Priporočilo, ki govori o ustavnem zakonu, sicer ne odraža pričakovanj socialnih demokratov. Ne trdimo tudi, da se ne bi dalo v ustavnem zakonu poiskati takih rešitev, ki bi bile skladno z odločbo ustavnega sodišča, ampak za to je potrebna politična volja vladajoče koalicije. Ali jo zmore, bo pokazal čas, saj je priprava zakona v delovnem načrtu vlade. Posebej želim opozoriti še na tisti del varuhovega poročila, ki govori o zaostrenih problemih v stanovanjski oskrbi. Socialni demokrati smo se varuhovih opozoril vedno zavedali. Žal pa naše pripombe niso bile upoštevane, pri čemer gre v prvi vrsti za probleme najemnikov v denacionaliziranih stanovanjih. Ker je pravica do doma temeljna človekova pravica, smo zelo zaskrbljeni, ker se v tem mandatu izjalovijo poskusi opozarjanja na stanovanjske probleme. Tako je koalicija nasprotovala pripravljenim sklepom in priporočilom, ki jih je pripravila komisija za peticije, človekove pravice in enake možnosti, ko je obravnavala stanovanjsko problematiko, in je sklenila problematiko samo spremljati. Prav tako je zavrnila priporočilo ob tem varuhovem poročilu. Zato poslanska skupina Socialnih demokratov vlaga amandma na priporočila in pričakuje, da bo dobil podporo. Kako sicer verjeti napovedim, da bo vlada s sprejemom ustreznih ukrepov omogočila mladim, mi pa dodajamo, in revnim, da pridejo do doma? Zato podpiramo varuhovo pobudo, naj vlada pripravi spremembe stanovanjskega zakona tako, da bi upošteval tudi socialno in demografsko komponento pri zagotavljanju stanovanj. Mnenje poslanske skupine Socialnih demokratov pa sklepam s še enim žgočim problemom, ki zadeva najbolj občutljivo skupino državljank in državljanov naše države, to je otrok in problema neplačevanja preživnine. Smotrno se zdi, da bi se čas uveljavljanja pravice do nadomestila podaljšal do konca šolanja. V poslanski skupini Socialnih demokratov menimo, da za tiste, ki so jim kršene pravice, niso dovolj samo dobronamerna priporočila, ki jih je ob 10. poročilu več kot ob 9., ampak da bo v 11. poročilu mogoče prebrati, da so nekateri dolgoletni problemi razrešeni. Predvsem pa, da je brezbrižnosti do problemov ljudi tako pri posameznikih kot pri institucijah države manj. Poslanska skupina Socialnih demokratov je vložila dopolnila k priporočilom. Vsa izhajajo iz ugotovitev varuha človekovih pravic in iz našega prepričanja, da bo večinska podpora našim dopolnilom odprla pot razreševanju še kakšnega, dolga leta nerazrešenega problema. Hvala."
1,ParlaMint-SI_2012-07-20-SDZ6-Izredna-17.u42,SD,-0.8974609375,2012-07-20,0.12489871680736542,"Še enkrat pozdravljeni, predsednik, še enkrat pozdravljeni poslanke in poslanci, državna sekretarka in njen sodelavec, lep pozdrav! V Poslanski skupini Socialnih demokratov tega zakona ne bomo podprli. Temu zakonu nasprotuje bolj ali manj celotna slovenska stroka, ne samo kmetijska, tudi prostorska in okoljska, temu zakonu bolj ali manj nasprotujejo vse nevladne organizacije, ne samo kmetijske, tudi okoljske in tudi prostorske. Na ta zakon je na prvem mestu opozorila Protikorupcijska komisija zaradi velikega tveganja koruptivnosti, zaradi netransparentnosti sprejemanja in velikih interesov v ozadju. Na nevarnost tega zakona je opozorila varuhinja človekovih pravic. In lahko bi našteval še naprej. Tisto, kar me veseli, ko vas, spoštovani poslanke in poslanci, poslušam, je, da vsi razumete, da je treba kmetijska zemljišča varovati, vsaj tukaj smo enotni. Tisto, v čemer se ne razumemo, je, da nekateri ne razumete, da je kmetijska zemljišča treba varovati na dva načina istočasno. Prvi način je formalni, preko vzpostavitve različnih dovoljenj, preko vzpostavitve katastra trajnih kmetijskih zemljišč, ki ga mimogrede nalaga že sedanji zakon, vendar na način, da ne bo ponovno sprejet, kakor je bila v Sloveniji Natura 2000, kjer se ostale stroke niso upoštevale in zdaj povzroča bistveno več težav, kakor bi bilo treba in jih je sploh država zmožna prenesti. Veseli me, da se bodo trajna kmetijska zemljišča vzpostavila. Upam pa, da ne boste ponovili napake oziroma naredili, ker jo v tem trenutku že na nek način najavljate, vendar, če ste poslušali mnenja strokovnjakov pa tudi OECD, ko je bil v Sloveniji, mimogrede, ker niste poslušali pri državnem holdingu, ste morali proces zaustaviti, da ga sedaj prilagodite, kajti brez upoštevanja smernic OECD, tudi v tej državi, se težko živi. Tisto, kar vam je težko dopovedati, je, da dosedanji zakon temelji na tem, da postaja veliko finančno breme za najboljša kmetijska zemljišča, ne vsa, slaba kmetijska zemljišča, zelo slaba kmetijska zemljišča ali pa gradnja v naseljih niso breme za investitorje, veliko breme za industrijske investitorje na najboljših kmetijskih zemljiščih, ki jih je od 475 tisoč hektarjev v Sloveniji samo 9 tisoč hektarjev, pa bi verjel, da boste razumeli, zakaj mora biti. Mi smo nekoč v Sloveniji že imeli plačilo za degradacijo kmetijskega zemljišča. Iz meni neznanih razlogov – takrat nisem imel možnosti biti vaš sodelavec v tem spoštovanem Državnem zboru – ste ga takrat ukinili, to je bila napaka, slabih deset let nazaj se je ponovno uvedlo in se zdaj ponovno ukinja. Verjemite mi, da ga bomo vrnili prej, kakor si mislite, nazaj, ampak ko ga bomo drugič vrnili, ga ne bomo vrnili zato, ker bi državni zbor zmogel to modrost ali to pamet, ampak enostavno boste rekli, prilagajajmo se evropskim direktivam, namreč evropska zaščita gre v to smer. Če boste prebrali dokumente, boste videli. Spoštovani poslanke in poslanci! Zakon, kakršen bo danes sprejet, ne bo povzročil hude škode v kratkem času. To pa zato, ker v tej državi kakor marsikje drugje, ni zadosti denarja za zelo velike investicije in tega še nekaj časa ne bo. Tako da tega strahu dejansko ni. Ampak s tem, ko takšen zakon sprejemate, pač kažete svoj odnos do varovanja naravnih virov. Ta sindrom, ki zdaj nastaja, že dobiva svoj ime. Imenuje se županski sindrom. Zmožni smo gledati samo do meja svoje občine in to svoje razmišljanje prenašati na raven države, če bi imeli možnost, verjetno tudi na raven Evropske unije, vendar hvala bogu te možnosti nimate. Hvala."
1,ParlaMint-SI_2009-05-22-SDZ5-Izredna-10.u208,SD,-0.90234375,2009-05-22,0.21096841990947723,"Lepo pozdravljeni. Skrajšanje plačilnih rokov je smiselno, vendar ne na račun zmanjšanja davčnega nadzora, ker bi to povzročilo manjše odkrivanje goljufij davčnega vrtiljaka. V primeru skrajšanja roka za vračilo iz 60 oziroma 30 dni na 7 dni, bi se zahtevki praktično potrjevali brez kontrole, saj se s tako radikalnim skrajšanjem roka za vračilo bistveno skrajša čas, namenjen nadzoru obračunov DDV-ja. Glede na dosedanje izkušnje davčne uprave v največ šestih delovnih dneh ni mogoče izvesti nadzora vseh obračunov, ki jih programska podpora izloči oziroma označi za pogojno nepravilne. Zaradi predlaganega ukrepa bi se tudi povzročil velik izpad sredstev za državni proračun, kar pomeni, da bi Vladi zmanjkalo sredstev za zagotavljanje nekaterih pomembnih ukrepov za zmanjšanje učinkov finančne krize. Zaradi tega se strinjamo s tem, da se predlagani zakon zavrne Vlada pa naj prouči skrajšanje plačilnih rokov na način, ki ne bo povzročil zmanjšanja davčnega nadzora in ne bo povzročil večjega izpada sredstev za državni proračun. Skrajšanje roka za vračilo iz 60 oziroma iz 30 na sedem dni bi pomenilo tudi precejšnji likvidnostni izpad javnofinančnih prihodkov v letu 2009. Zlasti v mesecu, ko bi prišlo do spremembe, bi bilo treba zagotoviti sredstva za vračilo DDV mesec prej. Zaradi predlaganih sprememb bi se na podlagi podatkov iz leta 2008 zmanjšali prihodki v proračunu iz naslova DDV za okoli 338 milijonov evrov oziroma 0,8% bruto družbenega proizvoda. To pomeni, da bi zaradi predlaganega ukrepa nekje morali rezati sredstva. Je morebiti predlagatelj razmišljal o tem, kje bi sredstva odvzeli? Verjetno ne, ker bi predlagano znižanje rokov na sedem dni zmanjšalo prihodke iz naslova DDV-ja. Naj pri tem spomnimo, da je Vlada že s spremembami zakona o davčnem postopku zagotovila tekoče zmanjševanje obremenitve pravnih oseb s tem, da se bo pri določitvi višine akontacije davka od dohodkov pravnih oseb za leto 2009 lahko upoštevala stopnja davka, ki bo veljala v letu 2009 in ne stopnja davka iz preteklega leta, kakršna je veljavna ureditev. Na ta način se bo višina plačanih akontacij davka bolj približala višini davka, ki ga bo treba plačati v letu 2010 na podlagi obračunov davka. Predlagani ukrep bo likvidnostno razbremenil gospodarstvo, na podlagi obračunov davkov od dohodkov pravnih oseb se bo gospodarstvo likvidnostno razbremenilo za približno 50 milijonov evrov letno. Ker je treba racionalno uporabiti denar in sredstva ciljno usmeriti v ukrepe za blaženje posledic finančne krize in zaradi tega, ker bi zakon poslabšal nadzor nad davčnimi zavezanci, bo Poslanska skupina Socialnih demokratov podprla sklep, da spremembe zakona o davku na dodano vrednost niso primerne za nadaljnjo obravnavo. V zakonu je tudi predlagana rešitev zvišanja praga obdavčljivega prometa, do katerega sme davčni zavezanec obračunavati in plačevati DDV po plačani realizaciji z 208 tisoč evrov na 7 milijonov 300 tisoč evrov. V letu 2008 bi lahko plačano realizacijo uporabljalo 72.215 zavezancev za DDV, ureditev pa je uporabljalo le 1071 zavezancev, kar predstavlja 1,48% od teoretično upravičenih. Znesek odloženega vstopnega DDV je pri zavezancih, ki uporabljajo posebno ureditev, po plačani realizaciji ob koncu leta 2007 znašal 140.985 evrov, ob koncu leta 2008 pa 135.738 evrov. Glede zvišanja praga za plačano realizacijo DDV naj omenim, da je v predlogu komisije, ki se nanaša na spremembo direktive o DDV v zvezi s pravili za fakturiranje, predvideno odstopanje od splošnih pravil v zvezi z nastankom pravice do odbitka DDV pri uporabi posebne ureditve po plačani realizaciji za vse države članice. Ureditev mora biti na voljo vsem mikro podjetjem, katerih letni promet ne preseže dveh milijonov evrov, kakor je opredeljeno v priporočilu komisije o opredelitvi mikro podjetij, malih in srednje velikih podjetij. Razprava o tem predlogu se je na svetu že pričela. V zvezi s predlaganim pragom 2 milijonov evrov so preliminarna stališča držav članic, da je prag previsok. Po podatkih za leto 2008 lahko ob določenem pragu obdavčljivega prometa v višini 208 tisoč evrov posebno ureditev obračunavanja DDV po plačani realizaciji uporablja približno 73,9 odstotkov vseh zavezancev, registriranih za DDV, ob povišanju praga na 2 milijona evrov pa 93,6 odstotkov zavezancev in ob povišanju praga na 7 milijonov 300 tisoč evrov 96,5 odstotkov vseh zavezancev, kar bi pomenilo znatno odstopanje od splošnega sistema DDV, po katerem se DDV obračunava po fakturirani realizaciji. Zato poslanska skupina Socialnih demokratov tega predloga ne podpira. Glede nižjih stopenj DDV naj omenim, da je prejšnja vlada morebiti zamudila priložnost, da zaprosi za uporabo nižje stopnje DDV, kamor se uvrščajo tudi storitve, v zvezi s katerimi so predlaga nižja stopnja DDV, zatorej bi bilo treba o tem obvestiti komisijo do 31. marca 2006. Slovenija je na podlagi sklepa Vlade z dne 30. 3. 2006 dejansko zahtevala le znižanje DDV v zvezi z uporabo nižje stopnje DDV od storitev obnove in popravil zasebnih stanovanj. Glede na pretečen rok držav članic za odločitev uporabe nižje stopnje DDV, predlog v tem delu torej ni utemeljen. Poleg tega pa so bile na nivoju EU v zvezi z uporabo nižjih stopenj DDV potrjene nekatere spremembe DDV direktive, vključno s črtanjem navedenega 106. člena, na katerega se sklicuje SDS. Poleg tega Poslanska skupina Socialnih demokratov meni, da s predlagano širitvijo obsega nižje stopnje DDV za navedene kategorije ni mogoče doseči večje ekonomske učinkovitosti oziroma namene, ki se jih s predlagano rešitvijo želi doseči in jih predlagatelj zatrjuje v obrazložitvi svojega predloga. Znižanje stopnje DDV namreč ne pomeni tudi nujno znižanja cen blaga oziroma storitev. Glede na to, da je ekonomski učinek uporabe nižje stopnje DDV odvisen od značilnosti posameznega sektorja, bi moralo odločitev o uporabi nižje stopnje DDV spremljati predhodna analiza ekonomskega učinka. Ob tem je tudi treba upoštevati, da zmanjševanje finančnih prihodkov iz naslova DDV vpliva na ne oziroma uravnoteženost posameznih dajatev oziroma na potrebo po povečanju drugih virov prihodkov, namenjenih zagotavljanju potreb proračunskih porabnikov. Prav tako je izkušnja Velike Britanije pri znižanju DDV pokazala, da je predlagani ukrep neučinkovit za doseganje spodbujanja zasebne potrošnje. Zaradi vsega navedenega predlagani zakon ni primeren za nadaljnjo obravnavo. Poslanska skupina Socialnih demokratov bo v skladu s tem tudi glasovala. Hvala."
1,ParlaMint-SI_2009-03-03-SDZ5-Redna-03.u174,SD,-0.970703125,2009-03-03,0.271463543176651,"Hvala lepa. Predlagana sprememba in dopolnitev Zakona o davku od dohodkov pravnih oseb, v kateri gre za znižanje davčne stopnje od dohodkov, je neučinkovit predlog, ker veliko veliko podjetij v današnjem času, žal, ne bo ustvarjalo dobičkov, ali pa bodo ustvarjali toliko nižje dobičke, da predlagana sprememba ne bo imela takšnega učinka kot bi si želeli. Zatorej, to ni najbolj optimalen ukrep za zmanjševanje učinkov finančne krize. Znižanje davčne stopnje bi predvsem veliko pomenilo nekomu, ki si je ustvaril dobiček s prodajo delnic in bi mu s tem ukrepom država še dodatno pomagala, da pride do še večjega dobička z znižanjem davčnih stopenj. V današnjih razmerah gospodarske krize, kot je bilo že ob predlogu oziroma mnenju in stališčih poslanskih skupin povedano, torej ko gre za razmere na trgu, ki niso najbolj ugodne, torej gre za zmanjševanje obsega proizvodnje, gre za krčenje dejavnosti, gre za manjša naročila od pričakovanih, zato se podjetja oziroma velike gospodarske družbe skoraj in žal ne odločajo za nove investicije. Kljub temu, da bi predlog spremembe povečal likvidnost podjetjem. Analiza učinka zmanjšanja davčne stopnje davka od dohodkov pravnih oseb s pomočjo modela splošnega ravnotežja kaže minimalne učinke na vse elemente BDP. V današnjih razmerah, torej negotovih razmerah, bi bilo in je primernejše, da država direktno spodbuja podjetja, gospodarstvo s subvencijami za investicije v tehnološko opremo in z razpisi za razvojne projekte podjetij. Sprejetje takšnega zakona bi znižalo prihodke državnega proračuna za 350 milijonov evrov, s tem bi primanjkljaj presegel 3% mejo maastrichtskih kriterijev oziroma dosegel, kot je bilo celo tudi povedano 4% primanjkljaj. Posledično bi se zaradi tega poslabšala tudi boniteta Slovenije. Tisti, ki smo morebiti na tem področju že kdaj v življenju delali, vemo, kaj to pomeni. Pomeni, da se poslabša pozicija države, pozicija bank, gospodarstva in prebivalstva pri najemanju kreditov, ker bi vsi našteti imeli oziroma bi težje in tudi pod slabšimi pogoji najemali kredite. Takšna uveljavitev sprememb Zakona o davku od dohodkov pravnih oseb bi na ta način v danem trenutku predvsem zavirala gospodarsko rast, mi pa si v tem momentu želimo predvsem njen pospešitev. Tudi mnenje Evropske komisije o tovrstnih predlaganih spremembah je negativno, torej nam tega v danem trenutku ne priporoča. Verjamem pa, da bo Vlada Republike Slovenije predlagala Državnemu zboru Republike Slovenije sprejem in uvedbo investicijske olajšave tudi za ostala podjetja, ko bo to možno oziroma ko bo situacija to dopuščala ter bomo na ta način normalno spodbujali gospodarsko rast. Danes, kot je bilo tudi že nekajkrat rečeno, so primernejše subvencije za investicije v tehnološko opremo od davčnih olajšav za spodbujanje investicije, ker se s tem dejansko spodbuja investicija. To velja tudi za davčne olajšave za raziskave in razvoj, kjer je bolj primeren ukrep v rebalansu proračuna, ki bo poleg že sedanjih 50-ih milijonov povečal razpis za razvojne projekte za dodatnih 50 milijonov evrov, kar pomeni, če seštejemo, da gre za spodbudo v višini 100-ih milijonov evrov. Moje mnenje je enako predlogu Vlada Republike Slovenije, da se v danem trenutku ne podpre predloga predlagatelja. Hvala."
1,ParlaMint-SI_2009-05-20-SDZ5-Redna-06.u112,OTHER,0.9208984375,2009-05-20,0.12130021303892136,"Hvala lepa, predsedujoči za besedo. Pozdrav ministru in sodelavki. Mislim, da je ministrstvo pripravilo pravi zakon, v pravem trenutku in na dober in pravi način. Zato ga bomo v Poslanskem klubu Liberalne demokracije Slovenije podprli. Konkurenca je zagotovo zaželena, lahko bi rekli celo več - nujna na vsakem trgu, saj ima zagotovo ugodne učinke tako na potrošnike, kot tudi na obstoječe in novo prihajajoče ali vstopajoče gospodarske subjekte, s tem pa posredno povezane ugodne učinke na celotno gospodarstvo in s tem družbo v celoti. Varovanje konkurence in njeno vzpostavljanje je zagotovo trajen, nenehen in nikoli dokončan proces. Zagotovo, ne samo v naši državi, kjer imamo tržno gospodarstvo še v fazi razvijanja in nadgradnje in s tem tudi pomen za pravno varovanje konkurence, zagotovo pa se s tem problemom dnevno srečujejo tudi na trgu razvitih in starih članic Evropske unije. Na marsikaterem trgu je pojem učinkovite konkurence zagotovo bolj mit kot realnost. Zato kot šolski primer lahko navedemo področje energetike v Evropski uniji, in to kljub temu da smo v dosedanji liberalizaciji veliko govorili, sprejeli tudi določene ukrepe in tudi Evropska komisija se je trudila za zagotovitev učinkovite konkurence ter vzpostavitev notranjega energetskega trga. Ne glede na dejstvo, da je v naši državi pravno varovanje konkurence nov in razvijajoč pojem, pa zagotovo Urad za varstvo konkurence kot varuhi učinkovitosti konkurence na trgu pri izvajanju svojih nalog ne sme in ne more biti brezzobi tiger. Enostavno, potrebujemo učinkovito pravno in politično ustrezno podprto organizacijo, ki bo delovala v tem cilju, ki smo si ga zadali, da smo, kar se tiče konkurenčnosti, ustrezno pripravljeni, zavarovani. Vlada kot predlagateljica te novele izpostavlja predvsem to, da mora imeti urad takšna pooblastila, da z njimi učinkovito identificira kršitve konkurence na posameznem trgu, ter hkrati ugotavlja, da pooblastila urada, določena v sedaj veljavnem zakonu, ki je začel veljati leto nazaj, tega ne omogočajo v popolnosti, zato je seveda potrebna in zaželena nadgradnja. V Liberalni demokraciji Slovenije se s to oceno Vlade strinjamo in ocenjujemo obravnavano novelo kot zelo potrebno. V poslanski skupini izpostavljamo naslednje vsebinske spremembe in dopolnitve, ki izhajajo iz praktičnih izkušenj, uporabe 1 leto starega zakona. Ključna se nam zdi opredelitev pojma, podatki, ki je nadgrajena z ureditvijo ravnanja glede razkritja podatkov. Nadalje so predlagane dopolnitve členov, ki urejajo organizacijo Urada za varstvo konkurence in sicer glede odločanja o izločitve direktorja. Definirani so zaupni podatki in določene so tudi obveznosti oseb glede varovanja zaupnih podatkov. Izrecno pa so tudi določene možnosti obdelave osebnih podatkov. V zvezi s tem je urejena dolžnost objave pravnomočnih odločb in sklepov urada, s katerimi se postopek končna kar na sami spletni strani urada. V zvezi s preiskavo pa je dodana možnost ugotavljanja identitete oseb, ki se nahajajo v prostorih družbe takrat, ko se tam izvaja preiskava, ter pa seveda opredeljena možnost kaznovanja fizičnih oseb, ki tako preiskavo ovirajo. Dodatno pa je določeno tudi, kdaj se šteje, da podjetje ovira preiskavo in soureja postopek odpustitve in znižanje globe podjetjem, ki vsorno in tako kot je treba sodelujejo z uradom. Kot sem že omenil, se pravno varovanje konkurence v naši državi pospešeno razvija in uveljavlja. Odraz tega je danes tudi obravnava novela zakona o preprečevanju omejevanja konkurence. Visoka konkurenčnost je za Liberalno demokracijo Slovenije slovenski nacionalni interes, zaradi tega bomo Predlog novele zakona o preprečevanju omejevanja konkurence, ki bo predvsem v praktično dnevno in pa uporabno novost našemu vrhu konkurence podprli."
1,ParlaMint-SI_2014-05-20-SDZ6-Redna-25.u34,OTHER,0.8125,2014-05-20,0.11499135941267014,"Hvala lepa za besedo, gospod predsednik. Spoštovana visoka predstavnika ministrstva za gospodarski razvoj, spoštovani kolegice in kolegi! Mislim, da je ta amandma, ki je podan, zelo dober, dober za gospodarstvo, dober za potrošnike, in jaz osebno ga bom podprl. V svetu je mnogo razvoja, tudi razvoj na področju novih oblik prodaje, in zakonodaja je živa stvar, ki se mora spreminjati. Na drugi strani Slovenija ni več zaprta v enotni prostor, ampak ima odprte meje v Evropi. Ker ima odprte meje, se morajo ta pravila v Evropi počasi izenačiti. Na drugi strani mislim, da se da tudi nekaj naučiti iz tega. Tisto, kar vedno govorimo, da v Sloveniji zelo zakompliciramo, predlog, ki pride iz evropske direktive, in tu je ravno ta primer. Ta člen, ki je bil sprejet na Odboru za gospodarstvo, 6. člen, je zelo zakompliciral prodajo predvsem tistih prodajalcev, ki želijo ustreči določenim kupcem, da dobijo določen proizvod na neobičajen način, na neorganiziran način, in da zakon podpira samo eno zvrst, druge pa ne, je precej narobe. In če bi sprejeli ta člen odbora, potem bi morali predvsem kupcu poleg teh informacij iz 25. člena tega zakona zagotoviti tudi celo vrsto drugih informacij iz šestih, sedmih členov tega zakona, kot je o stroških, povezanih z uporabo komunikacijskega sredstva, o pogojih, rokih in postopku za uveljavljanje pravice do odstopa od pogodbe v skladu z zakonom, skupaj z obrazcem za odstop od pogodbe, o naslovu, na katerem podjetje dejansko opravlja dejavnost in tako naprej. Za enkratno prodajo ali občasno prodajo vse te informacije pripraviti in dati kupcu, je izredno velika administrativna ovira. To pomeni, da se manjša potrošnja; če se manjša potrošnja, se manjša gospodarska rast. Zato bom ta amandma podprl, ker je zelo dober. Hvala."
1,ParlaMint-SI_2008-06-17-SDZ4-Redna-40.u136,OTHER,0.79345703125,2008-06-17,0.12232490628957748,"Hvala za besedo. Spoštovani predsednik, predstavniki Vlade, poslanke in poslanci. V Poslanski skupini Nove Slovenije bomo Predlog zakona o revidiranju podprli, saj se nanaša na uskladitev z direktivo, ki določa pravila in delovanje organa za javni nadzor kot nadzornega organa nad revizorji in revizorskimi družbami ter uvaja dodatna strokovna merila za nadzor nad kakovostjo dela. V Poslanski skupini Nove Slovenije verjamemo, da bo predlog zakona prinesel v naš pravni red pozitivne posledice, ki bodo zagotovljene z dodatnim nadzorom revizorjev in njihovim delom. Ne glede na vse pa morajo že sedaj revizorji delovati v skladu z zakoni po najvišjih etičnih standardih in v skladu s poklicno etiko, ki obsega zastopanje javnega interesa. Sprejem predlaganega zakona bo ključnega pomena za delovanje revizijskih družb v prihodnje. Prav tako pa bo potrebna tudi transparentnost delovanja za nadaljnji uspešen razvoj. Direktiva, ki bo prenesena v naš pravni red, bo zagotavljala dodaten nadzor nad pravilnim delovanjem revizorjev in revizijskih družb. Pomembna novost, ki jo uvaja zakon, so tudi revizijski odboru, ki bodo v družbah, ki se ukvarjajo z revizijami, skrbeli za sodelovanje z zunanjimi revizorji. V Poslanski skupini Nove Slovenije verjamemo, da se bo s sprejetjem tega zakona in z ustanovitvijo nove agencije za revidiranje povečala varnost finančnega sistema, kar v današnjem času predstavlja velik problem za stabilnost celotnega finančnega področja. Agencija bo lahko med drugim nadzirala izvajanja in preverjanja kakovosti revidiranja pooblaščenih revizorjev in revizijskih družb, nadzirala Inštitut za revizijo, opravljala bo lahko tudi neposreden nadzor nad revizorji in revizijskimi hišami, poleg tega bo imela tudi vpogled v revizijsko dokumentacijo. Imela bo tudi pristojnosti nad sankcioniranjem v primeru kršitve in pristojnosti odločanja o posamičnih zadevah. Zaupanje v javni nadzor nad revizijsko stroko naj bi bil prvi pogoj za visoko kakovostno računovodsko poročanje, zato bomo v Poslanski skupini Nove Slovenije predlog zakona podprli, saj menimo, da je zaupanje in zanesljivost računovodskih izkazov ključnega pomena. Hvala lepa."
1,ParlaMint-SI_2016-09-23-SDZ7-Redna-22.u32,OTHER,-0.998046875,2016-09-23,0.12690165638923645,"Spoštovani podpredsednik, kolegice in kolegi! V Združeni levici nikakor ne bomo podprli priporočil Slovenske demokratske stranke glede delovanja javne RTV Slovenija. Po eni strani zaradi tega, kaj in na kakšen način Slovenska demokratska stranka priporoča. Po drugi strani pa zato, ker gre zgolj za novo epizodo v napadih in obračunavanjih z novinarji in uredniki oziroma nasploh z vsakim medijem, ki poroča za odtenek kritično do Slovenske demokratske stranke oziroma do njihovega večno nedolžnega ljubljenega vodje Janeza Janše. Naj vas spomnim na deskreditacije o pankerskem žurnalizmu, o odsluženih prostitutkah, o potencialnih teroristih ter tudi na pozivanje k neplačevanju naročnine in RTV-prispevka. Vendar se s temi priporočili odpirajo druga pomembna vprašanja. Prvo, ki se nam odpira, je vprašanje novinarstva danes. Žal je celotna sfera novinarstva v zadnjem desetletju doživela mnogo udarcev in težko zbere sploh kakršnekoli moči za odzive. Izgubljeno je bilo mnogo profesionalne avtonomije, izgubljeno je bilo mnogo solidarnosti. Imamo množico prekarnih novinarjev, ki nimajo zagotovljenih niti osnovnih delavskih pravic, prisiljeni pa so v vse bolj intenzivno delo, kar vodi v copy-paste novinarstvo; posledično pa to, da v medijih beremo piarovska sporočila, ki jih ustvarjajo politični in ekonomski centri moči. Zagotovo pa je vpliv kapitala in politike neposreden. Eden najbolj zloglasnih primerov politične trgovine je vsekakor tisti s časopisom Delo in Pivovarne Laško, ki jo je izpeljala prav vlada Janeza Janše. Namesto da bi politika zagotavljala vse večjo avtonomijo javnim medijem tudi v finančnem smislu, da bi vzpostavljala pogoje, ki zmanjševali tržne pritiske, da bi dejansko medije pretvarjala v servise javnosti, bi si radi podredili novinarstvo, kolikor ga je še ostalo, javno RTV pa še dodatno oslabili in ji zmanjšali ugled. SDS je v tem res najbolj ekstremna, daleč od tega pa da bi bila edina. Delovanja RTV Slovenija ne smemo nekritično braniti, treba je jasno in glasno povedati, da je tako imenovani Grimsov zakon o RTV na stežaj odprl vrata za politikantstvo na javni RTV. RTV je postala poligon za politično vmešavanje, celo politično mrcvarjenje, kar ne pomeni, da pritiskov pred tem ni bilo. In tudi ne pomeni, da tudi brez tega RTV ne bi imela obilo lastnih problemov. Ne moremo namreč kar spregledati nekritičnega novinarskega povzemanja neoliberalnih institucij in njihovih smernic. Ne moremo pri zdravi pameti mirno opazovati povsem nekritično poročanje o aktivnostih skrajne desnice, njenemu rasizmu in ksenofobiji; po drugi strani pa smo opazili, da na shodu proti tajnim sporazumom CETA in TTIP v središču Ljubljane javna RTV sploh ni poročala, čeprav so njihove kamere na dogodku bile. To pomeni, da se je prispevek nekje ustavil, kljub temu da je šlo za zelo aktualne dogodke. Lahko pa spremljamo zgodovinski revizionizem, potvarjanje zgodovinskih dejstev in blatenje narodnoosvobodilnega boja, ki so dobili kar domovinsko pravico v oddaji Pričevalci in še kakšni pred njo. Zakon o RTV Slovenija ne potrebuje zgolj temeljite reforme, ampak celo malo revolucijo. Če se za konec ustavimo bolj natančno pri samih priporočilih, precej nesmiselno je, da Državni zbor kot zakonodajno telo poziva Vlado, se pravi izvršni del oblasti, na javni servis, ki bi moral biti avtonomen, naj ta spoštuje zakon, ki je predpis, ki zahteva dosledno upoštevanje. Še bolj nesmiselno je, da Slovenska demokratska stranka želi neodvisen nacionalni medijski svet, ki naj ga nadzira Evropska komisija. Ne le da je to samoposebi protislovno; še huje je, če upoštevamo to, kakšne politike nam vsiljujejo iz Bruslja in koliko škode, posredno tudi na medijih kot sredstvih obveščanja, so ti ukrepi povzročili ljudem v Sloveniji. Priporočila so po eni strani smešna, po drugi pa nevarna in škodljiva; zato je popolnoma jasno, da podpore Združene levice nimajo. Hvala."
1,ParlaMint-SI_2007-01-30-SDZ4-Redna-24.u74,OTHER,-1.0,2007-01-30,0.984478235244751,"Hvala za besedo, spoštovani predsedujoči. Moram reči, da bolj kot sam amandma, ki ga ne bom podprl, me skrbi dejstvo, da je Vlada pripravljala zakon, tako se je dalo razumeti iz besed predstavnika Vlade, brez da bi poznala vsebino direktive. Kajti na to direktivo se sedaj zgovarjate, da podpirate ta amandma kljub temu, da ste prej podpirali drugo rešitev. To je žalostno in nedopustno in gre za ""bedne"" izgovore. Kar se tiče tega, da bi Slovenci koga učili v Evropi, mislim, da je že čas, da koga kaj naučimo. Ne bom si drznil reči, da moramo vse posnemati in da so nekje v Evropi vsi bolj pametni in jim moramo mi slediti. Nekaj besed je bilo tudi o zapovedih in prepovedih. Da zapoved ni prepoved, da zapoved lahko nekaj dovoljuje. Zapoved od ene točke naprej nekaj dovoljuje, za nazaj pa nekaj prepoveduje. Samo dobro poznate deset, za vas vladnih strank, mogoče pomembnih zapovedi, ki nekaj prepovedujejo. Zato ne govoriti o zapovedih, ki dovoljujejo. Dovoljujejo od nekod naprej, prepovedujejo pa nekaj za nazaj. Toliko o tem. Številka 50, reči moram, gospod državni sekretar, upam, da bo ta Vlada več naredila na tem področju, da bo tudi iz konca, od koder sam prihajam, več s.p., ki bo zaposlovalo 50 ali več delavcev. Moram reči, da mogoče prihajam z napačne stranke, mogoče nimam stika s pravimi ljudmi, ampak jaz se resnično ne spomnim, pa sem se sedaj trudil spomniti, s.p. iz konca, iz katerega prihajam, ki redno zaposluje 50 ljudi. To je že gigant med s.p. Res se ga ne spomnim in bom zelo vesel, če mi bo kdo upal povedati primer, pa magari na hodniku, da ne bo komu delal reklame v tej hiši. Resno ga ne poznam. Upam, da bo ta Vlada naredila več, da bodo. Sam tudi ne vidim nobenega gospodarskega in zakonskega razloga, da ne nekdo, ki je sposoben hraniti, dajati plačo in zagotavljati socialno varnost 50-im zaposlenim, vztraja še v obliki samostojnega podjetnika posameznika, kajti o njih govorimo in na njih se ta zakon nanaša. Da določamo neke prage, tega smo na področju sociale pri tej Vladi že nekako navajeni, in ti pragi so vedno na zelo tanki kritični meji, kdaj kdo nekaj lahko oziroma kdaj kdo nekaj mora, ne glede o katerem zakonu bi se danes pogovarjali s področja sociale. Moram reči, sam tega amandmaja ne bom podprl, predvsem zaradi tega, ker se mi zdi smiselno, da se upravljanje dovoli tudi takrat, ko nek oziroma da bo lažje tiste, ki so govorili o zapovedih in prepovedih -, omogoči ali zakonsko zaveže tudi tistim, ki zaposlujejo manj kot 50 delavcev, ker ne glede na vse skupaj pa tudi sam ne poznam tako brhkega, samostojnega podjetnika, ki bo zaposloval tri ljudi, pa bo rekel: ""Zakon mi sicer omogoča, da vam tega ne omogočim, ampak vi kar dajte, ker sem jaz tako ""fajn"" in v redu. Ne si zatiskati oči, sami veste, da takšnih samostojnih podjetnikov ni, tudi če bi sami bili v vlogi takšnega lastnika, takšne obrti, bi verjetno ravnali enako in si ne bi dovolili, da bi vam kdo šaril po premoženju, za katerega sami odgovarjate. Hvala."
1,ParlaMint-SI_2017-01-26-SDZ7-Redna-26.u143,OTHER,-1.0,2017-01-26,0.07804057747125626,"Spoštovani vsi, ki spremljate to sejo! Cilj vseh nas mora biti varnost državljanov; in to je najbolj pomembno. Žal je predlog, ki je pred nami, le piar poteza. Med drugimi na to kaže tudi Evropska komisija, ki podaljšuje nadzor na avstrijsko-slovenski meji, to kaže na neizvajanje predpisov. Nujni postopek, ki je izbran, in model ni primerna pot. Zakaj? Glavno je, da spremembe pomenijo, da predlog ni operatibilen in se ne bo dal izvajati na terenu. Mi smo imeli zakonodajo, šengenske predpise; pa jih vlada ni izvajala. Še manj se bo dalo izvajati te predpise, na kar nas opozarja Evropska komisija, zato imamo problem na avstrijsko-slovenski meji. Na Odboru za notranje zadeve, javno upravo in lokalno samoupravo sem opozoril, da se varnostna situacija spreminja. Ogrožanja se iz vojaških ogrožanj spreminjajo v notranja ogrožanja, ker imajo migracije zelo pomembno vlogo. In ogrožanja pred naravnimi nesrečami, kot so poplave, potresi, kar se dogaja v Italiji, žled in podobno. In to je treba spremeniti. Zato sem predlagal, da je treba sprejeti izvedbeni zakon in ukrepe za razglasitev izrednih razmer za notranja ogrožanja in naravne nesreče. In to so tiste rešitve, ki se predlagajo. Zaradi navedenega v Poslanski skupini nepovezanih poslancev ne bomo podprli predolga. In še več, poslanci opozarjajo tudi na to, da predlog ni upošteval predlogov Zakonodajno-pravne službe in da je neskladen z ustavo. Hvala."
2,ParlaMint-SI_2008-03-28-SDZ4-Redna-37.u8,SDS,1.0,2008-03-28,0.20079143345355988,"Spoštovani gospod predsednik parlamenta, Državnega zbora, predsednik Vlade in ministri, poslanke in poslanci! V Poslanski skupini SDS ocenjujemo prvo polovico slovenskega predsedovanja, ki se sedaj izteka in katere vrhunec je bilo nedavno spomladansko zasedanje Evropskega sveta v Bruslju zelo uspešno. V Poslanski skupini SDS smo na podlagi dosedanjih rezultatov dela in odzivov, ter pohval visokih predstavnikov držav članic Evropske unije, kot tudi najvišjih predstavnikov evropskih inštitucij prepričani, da bo celotno slovensko predsedovanje uspešno. Evropa pa bo ohranila vrednote in načela, ki kažejo na to, da mora ostati odprta za gospodarski in socialni razvoj, za dinamično in konkurenčno gospodarstvo, znanje in razvoj, medkulturni oziroma medcivilizacijski dialog in družbeni napredek. Izredno veliko pozornost in pohvalo dajejo slovenskemu predsedovanju tudi tuji mediji, med tem, ko v Sloveniji tovrstno poročanje včasih ne kaže prav veliko interesa, nasprotno, včasih se ni mogoče znebiti vtisa, da se samo predsedovanje v nekaterih medijih skuša celo minimalizirati. Slovensko predsedovanje deluje pod motom sinergija za Evropo in tako vso svojo energijo usmerja v zagotavljanje še več sinergije v Evropi, med državami članicami in institucijami Evropske unije, med unijo in državljani, med različnimi generacijami, cilji, strategijami in kulturami. Zlasti v okviru evropskega leta medkulturnega dialoga si bo slovensko predsedstvo še posebej prizadevalo za krepitev dialoga znotraj Evropske unije, ker je to temelj sobivanja evropskih državljanov. Naloge in delovanje, je bilo predstavljeno že v predstavitvi predsednika Vlade, pa kljub temu mi dovolite, da se tudi sam ob mnenju Poslanske skupine SDS osredotočim na nekatere dele te dejavnosti. Nedavno je Evropski svet razglasil začetek novega triletnega obdobja Lizbonske strategije, katerega poudarek bo predvsem na njenem izvajanju. Izpostavljen je poziv komisiji in državam članicam, da okrepijo sodelovanje ustreznih akterjev v lizbonskem procesu. Pri tem bodo imele pomembno vlogo pri ustvarjanju rasti in novih delovnih mest lokalne in regionalne skupnosti. Evropski svet ob tem poudarja, da bo morala Evropska unija po letu 2010 sprejeti nove zaveze glede: strukturnih reform, trajnostnega razvoja in socialne kohezije, da bi se ohranil napredek, dosežen s prenovljeno Lizbonsko strategijo za rast in delovna mesta. Pomemben vidik so tudi naložbe v znanje in inovacije. Države članice Evropske unije morajo za resnično sodobno in konkurenčno gospodarstvo z nadgradnjo znanstvenega in tehnološkega razvoja in posodobitve univerz uvesti peto svoboščino in s tem odpraviti ovire za prosti pretok znanja. V okviru naložb ljudi in posodabljanja trga dela je potrebno okrepiti: izobraževalni del trikotnika, raziskave, inovacije in izobraževanje. Naj omenim še eno področje, in sicer, izkoriščanje poslovnih zmožnosti, zlasti malih in srednje velikih podjetij s sklepi, ki so bili sprejeti o prenovitvi Lizbonske strategije, ki so že začeli prinašati pozitivne rezultate za udeležence tudi na trgu. Tako Evropski svet pozdravlja napredek na področju boljših predpisov doseženega 2007. Mala in srednje velika podjetja so hrbtenica evropskega gospodarstva in lahko znatno prispevajo k večji rasti in ustvarjanju delovnih mest v Evropski uniji. Zelo pomemben poudarek na spomladanskem zasedanju je bil na področju podnebnih sprememb in energetike. Evropska unija se je zavezala, da bo še naprej igrala vodilno vlogo na področju podnebnih sprememb in energetike ter zoževala zagon med pogajanji o Okvirni konvenciji Združenih narodov o spremembi podnebja in Kjotskem protokolu. Cilj je doseči velikopotezen, globalen in celovit dogovor o podnebnih spremembah za obdobje, tudi po letu 2012, ki bo skladen s cilji Evropske unije. Seveda, ko govorimo o podnebnih spremembah, ne moremo mimo njihovega vpliva na mednarodno varnost. Podnebne spremembe lahko namreč povzročijo celo vrsto konfliktov v različnih delih sveta. Sklepi Evropskega sveta tako pozivajo svet, da preuči poročilo visokega predstavnika za skupno zunanjo varnostno politiko Javierja Solane in Evropske komisije o tej problematiki, in najkasneje do decembra 2008 poda priporočila o nadaljnjih korakih, ki morajo vključevati tudi sodelovanje s tretjimi državami in regijami. Na zasedanju Evropskega sveta je bil sprejet tudi dogovor o krepitvi barcelonskega procesa Uniji za Sredozemlje, s katero je Evropski svet odobril idejo oziroma načelo o Uniji za Sredozemlje, ki bo združevala vse države članice Evropske unije, kakor tudi sredozemske države, ki niso članice Evropske unije. Tako je bila razprava, ki je bila pri tem nekoliko bolj neformalna in omejena na ožji krog umeščanja v institucionalne okvirje in bo nedvomno prispevala h krepitvi odnosov z državami v soseščini Evropske unije. In še nekaj. Evropski svet je potrdil vmesno poročilo Sveta o stabilnosti finančnih trgov. Kljub nestabilnosti mednarodnega finančnega sistema so se po lanskih jesenskih pretresih finančni trgi le nekoliko prilagodili, in sicer na podlagi ukrepov za stabilizacijo razmer, ki so jo sprejeli Evropska centralna banka, nacionalne oblasti in organi Evropske unije ter finančne inštitucije. Slovensko predsedovanje torej poteka zelo uspešno, saj se je lotilo ključnih področij prenovljene Lizbonske strategije in podnebnih sprememb ter energetike. Gre za ključna področja za trajnostni razvoj na vseh področjih in sledi motu predsedovanja ""Sinergija za Evropo."" In naj zaključim z ugotovitvami predsednika Evropske komisije, gospoda Barossa, na otvoritvi letošnjega marčnega zasedanja, kjer je ocenil dosedanje slovensko predsedovanje kot zelo uspešno. Kar še bolj potrjuje mnenje Poslanske skupine SDS, ki je predstavljeno na današnjem zasedanju. Hvala lepa."
2,ParlaMint-SI_2005-11-29-SDZ4-Redna-11.u64,SDS,0.7392578125,2005-11-29,0.11869405955076218,"Spoštovani poslanci, spoštovani podpredsednik! Hvala lepa za pripombe, misli. Seveda vsakih pet let je priložnost, da na nek način temeljito razmislimo o ključnih smereh, usmeritvah na tem pomembnem področju, ne samo v naši državi, temveč tudi v Evropski skupnosti, ki se mu daje veliko pozornosti. In prav je, da se tudi naše inštitucije, tako inštitucije vlade in seveda tudi nevladne vključujejo v te integracije, da se pravzaprav najboljše prakse prenašajo in s tem se izboljšuje standard varovanja potrošnikov v Sloveniji na različnih področjih. Tukaj je bilo med celo razpravo čutiti dve ključni temi. Prva tema je bila, češ, resolucija je napisana zgodba, vprašanje pa je njeno uresničevanje, kako, in ključen pri tem je proračun. Poudarjam, da izvajanje te politike ni samo stvar enega resorja, to je stvar več resorjev. Lahko pa poudarim, da se je kar bistveno spremenilo v obdobju, ko je odgovornost prevzela ta vlada. Če pogledam, da je za transferje v nevladnem sektorju za izvajanje javne službe bilo namenjenih v letu 2004 dobrih 40 milijonov, lahko rečem, da je z rebalansom v letu 2005 tega 78 milijonov in da se povečuje znesek tudi v letu 2006. Skratka, če primerjamo leto 2006 in 2004, gre skoraj za 100% povečevanje sredstev, to se pravi, tem ključnim vsebinam, tem transferjem, javnim oziroma nevladnemu sektorju za izvajanje javne službe. Tukaj notri štejemo tudi številna testiranja proizvodov, hrane. Želimo si torej tukaj narediti kakovostni premik naprej. Želimo s tem obvestiti in obveščati potrošnika o, ne samo varnosti, kar je dolžnost, temveč tudi o kakovosti. Seveda pa je to ključna naloga tudi proizvajalcev. Proizvajalcem mora biti v interesu, da obveščajo potrošnike, da so njihovi izdelki boljši od konkurentov. To je pravzaprav ene vrste oglaševanje, ene vrste sporočanje in mislim, da lahko optimalen izplen za potrošnika je kombinacija na nek način prizadevanj države na tem področju in seveda prizadevanj tudi proizvajalcev ne nazadnje pa tudi interesa uporabnikov. Tako je to neke vrste zgodba, ki ni enosmerna, ki je pravzaprav stvar sodelovanja in skupnih interesov. In jaz upam, ne samo upam, prepričan sem, da iz resolucije prav veje ta duh po sodelovanju, po nadgrajevanju ukrepov enih z ukrepom drugih, da pridemo do boljših rezultatov. V samem proračunu predvidevamo in upoštevamo pripombe, da je seveda ključno za zagotavljanje varstva potrošnikov, so to tudi sredstva, ki so v proračunu, zato jih bistveno, bistveno povečujemo glede na indekse na nekaterih drugih področjih. Druga tema, ki je vela iz razprave, se je nanašala na varovanje bolnikovih pravic oziroma institut varuha bolnikovih pravic. Mislim, da je pravzaprav aktivnost ministrstva za zdravje in priprava zakona o bolnikovih pravicah tista tema, kamor dejansko tudi sodi implementacija te zaveze, ki je v resoluciji. Po podatkih, ki jih imam, bo minister pri pripravi zakona o bolnikovih pravicah upošteval usmeritve, upošteval interese bolnikov pri zaščiti njihovih pravic in usmeritve, ki so jih poslanci izrazili v tem smislu. In se jim popolnoma pridružujem pri mnenju, da gre za izjemno pomembno področje. Tu se pravzaprav tudi pokaže, da je varstvo potrošnikov interdisciplinarno, da se ureja po področjih in da bi bilo morebiti tudi na nek način vprašljivo, da kar z resolucijo oddiktiramo nekaterim področjem, kaj naj naredijo. Bil je pravzaprav v tej smeri tudi amandma oziroma predlog, da kar v resoluciji vzpostavimo oziroma naložimo pristojnemu ministru vzpostaviti inštitut varuha bolnikovih pravic. Tako, da mislim, da je ta rešitev upoštevana in se upošteva pri pripravi tega zakona in bo verjetno na mestu širša vsebinska razprava okoli same implementacije te ideje, ko bo seveda ta zakon tudi v parlamentarni proceduri. Verjamem pa, da bo kmalu. Morebiti samo še to glede organiziranih potovanj. Seznanjen sem, da je pravzaprav v teku prenos direktive o organiziranih potovanjih, ki je pravzaprav direktiva Evropske skupnosti in rešuje to pravzaprav meddržavno zgodbo ali celo ne samo meddržavno v okviru držav članic Evropske skupnosti, ampak tudi širše. Gre res za problematiko, s katero se je ukvarjala tudi Evropska skupnost in se še ukvarja in zato tak prenos te direktive poteka v slovenski pravni red v okviru in bo tudi temu v prihodnje posvečena čisto implementacija teh zavez . Seveda bomo vse konkretne predloge, ki so bili tu izrečeni, upoštevali pri upravi dvoletnih programov za izvajanje te resolucije, zato se vam za vse te predloge zahvaljujem."
2,ParlaMint-SI_2008-07-17-SDZ4-Izredna-39.u197,SDS,0.7265625,2008-07-17,0.9900677800178528,"Hvala lepa, gospod predsedujoči. Moram reči, da se zavedate, da poročila pripravljajo strokovne službe in da morajo odražati seje odbora. Spoštovani! Tokratni predlog deklaracije za delovanje Republike Slovenije v institucijah Evropske unije je že peti po vrsti in predstavlja splošno izhodišče in ključne politične usmeritve za delovanje Republike Slovenije v institucijah Evropske unije za naslednje leto in pol. V Poslanski skupini Slovenske demokratske stranke se zavedamo, da po predsedovanju Evropski uniji Slovenija vstopa okrepljena v novo obdobje sodelovanja v institucijah Evropske unije. Uspešno izpeljano predsedovanje prinaša Sloveniji kot članici Unije novo večjo težo, ki jo mora v tem obdobju vnovčiti v institucijah Evropske unije tako za skupne evropske interese, še posebej pa pri zastopanju slovenskih interesov. Znanje in izkušnje, pridobljene, v času predsedovanja, pa mora uporabiti tudi slovenska javna uprava. V Evropski uniji obstajajo danes razmeroma široko politično soglasje glede politik Unije za uspešno soočenje z izzivi pred katere je postavljena. Te izzive po našem mnenju dobro odraža tudi tokratni predlog deklaracije, ki zrcali 18-mesečni program predsedovanja Francije, Češke in Švedske. Namen deklaracije ni le prispevati k jasni in pregledni politiki Slovenije v evropskih zadevah, ampak tudi seznaniti širšo javnost z odprtimi vprašanji, s katerimi se soočata Unija in Slovenija kot njena država članica, ter spodbuditi pravočasno razpravo, da bi lahko v čim večji meri uresničevali slovenske nacionalne interese in hkrati prispeval k skupnim evropskim ciljem. Predlog deklaracije izpostavlja kot strateška in tudi za Slovenijo ključna tri področja: razvoj Unije, ukrepi Unije za dolgoročno kakovost življenja in varnost ter dejavno vlogo Unije v globalnem svetu. V naši poslanski skupini se zavedamo izjemnega pomena nadaljnje usode Lizbonske pogodbe in s tem povezane institucionalne reforme ter vprašaja širitve, še posebej ob dejstvu, da nekatere države menijo, da je uveljavitev Lizbonske pogodbe nujni pogoj za širitev. Sloveniji je uspelo v času svojega predsedovanja v evropsko agendo kot prednostno nalogo vrniti zahodni Balkan, vzpostaviti mrežo stabilizacijsko - predložitvenih sporazumov, kar je dobra osnova za perspektivo držav tega območja in nadaljnjo širitev Unije. S tem se tudi širi območje miru, stabilnosti, blaginje, demokracije, človekovih pravic in pravne države. Po našem mnenju je Slovenija v času predsedovanja dosegla pomemben napredek pri reševanju podnebnih, energetskih vprašanj in je prav, da bo na tem področju dejavna tudi v prihodnje. Zato se strinjamo, da je treb doseči dogovor za sprejetje predloga podnebno - energetskega svežnja še pred koncem mandat Evropskega parlamenta. Prav tako je Slovenija v času predsedovanja zagnala nov triletni cikel prenovljene lizbonske strategije, ki bo tudi v prihodnje v središču politike Unije. V tem okviru je za nas pomembna skrb za več kakovostnih delovnih mest, posebej za mlade, za hitrejšo gospodarsko rast, za spodbujanje razvoja malih in srednjih podjetij. Zato si naj Slovenija še naprej prizadeva za uresničevanje in poglobitev reform v tej smeri. Slovenija mora biti tudi v prihodnje zelo dejavna na področju izobraževanja in usposabljanje, spodbujanja inovativnosti in ustvarjalnosti, saj gre za ključne dejavnike v podporo konkurenčnosti gospodarstva, trajnostnega razvoja in povezanosti družbe. Ker je leto 2009 leto inovativnosti in ustvarjalnosti, je pomembno, da smo aktivno vključeni v programe, ki so s tem povezani. Moramo si prizadevati, da bo dosežek našega predsedovanja, tako imenovani Ljubljanski proces, ki predvideva ustanovitev evropskega raziskovalnega prostora, primerno implementiran in da bo tudi dejansko zaživel. Prav z nedavno ustanovitvijo Evro-sredozemske univerze v Piranu je Slovenija dosegla pomemben uspeh in izkazala bistven prispevek tako na področju izobraževanja, raziskovanja kot tudi medkulturnega dialoga. Zelo poudarjamo tudi nadaljnja prizadevanja za pridobitev sedeža nadzornega organa Galileo, za kar je Slovenija gotovo najbolj upravičena. Podpiramo usmeritve na področja makroekonomskih vprašanj, kamor spada vprašanje finančne stabilnosti in vzdržnosti javnih financ. Za nas je izjemno pomembno tudi področje konkurenčnosti in oblikovanje notranjega trga, kjer si je treba prizadevati za nadaljnjo liberalizacijo in preglednejšo zakonodajo. Tudi področje azila, zakonitih in nezakonitih migracij, vizumske politike, upravljanja z zunanjo mejo in boja proti terorizmu so za EU in po našem mnenju tudi za Slovenijo pomembna vprašanja. V tem kontekstu je še posebej pomembna uvedba schengenskega informacijskega sistema SIZ 2 v dogovorjenem roku. Zavedemo se pomembnosti vloge EU na globalnem prizorišču, zato podpiramo slovensko stališče za krepitev evropske sosedske politike, tako v obliki Unije za Sredozemlje kot tudi tako imenovane vzhodne dimenzije. Poseben pomen pa vidimo v krepitvi transatlantskega zavezništva in strateškega partnerstva z Rusijo, saj je Svet Evropske unije v času slovenskega predsedovanja uspel potrditi pogajalski mandat za nov sporazum z Rusijo. Ta uspeh slovenskega predsedovanja mora Slovenija poudarjati tudi v prihodnje in s tem krepiti svoj mednarodni položaj. Naš mnenje je, da se mora Evropska unija v prihodnosti bistveno bolj zavedati izzivov, ki jih predstavlja naraščajoči vpliv novih globalnih akterjev, kot sta Kitajska in Indija, zato je pomemben čim večji napredek pri izvajanju skupne zunanje in varnostne politike, saj bo Evropska unija le tako lahko odigrala pomembno in nujno vlogo pri reševanju kriz na Bližnjem vzhodu, srednji Aziji, v Afriki in drugod. Spoštovani! Slovenija je prav s svojim predsedovanjem dokazala, da je enakovreden partner v Evropi in v svetu. Kot polnopravna članica Unije je zavezana evropskim vrednotam in ciljem, zato se tudi tokratni predlog deklaracije opredeljuje do vseh ključnih in aktualnih tem oziroma politik Unije. V Slovenski demokratski stranki menimo, da so usmeritve predlagane deklaracije in opredelitev prednostnih nalog v institucijah Evropske unije dobre, saj, kot rečeno, ne odraža le ključnih izzivov in politik, pač pa sledijo tudi siceršnjim usmeritvam Republike Slovenije. Zato bomo v Slovenski demokratski stranki Predlog deklaracije o usmeritvah za delovanje republike v institucijah Evropske unije v obdobju julij 2008 - december 2009 podprli. Hvala lepa."
2,ParlaMint-SI_2008-02-05-SDZ4-Redna-35.u37,SDS,-0.97998046875,2008-02-05,0.1576925814151764,"Najlepša hvala za besedo, spoštovani gospod predsednik, gospod minister oziroma ostali predstavniki vlade. Ko sem bil sam seznanjen z vložitvijo te interpelacije proti notranjemu ministru gospodu Dragotinu Mateju, sem bil resnično negativno presenečen in nisem verjel, da je to v Sloveniji možno, da se skuša z takšnimi neresnicami, lažmi lahko rečemo, lažmi, diskreditirati ne samo gospoda Mateja kot državljana ampak kot ministra, ki predstavlja Republiko Slovenijo. Koliko je predlagateljem te interpelacije res za to, da se tukaj opravi neka temeljita razprava kaže tudi dejstvo, da imamo danes oziroma sedaj prisotne štiri oziroma tri podpisnike interpelacije, ostale vse očitno to niti ne zanima, ker vedo, da to kar so navedli ne drži. Takšne inscinirane obtožbe kot so bile v tej interpelaciji predlagane, me nehote spominja na dahovske procese, ki so bili ravno v teh mesecih 60 let nazaj. Tudi tam so 37 ljudi povsem neupravičeno brez dokazov obtožili in tudi obsodili. Tudi danes smo priča sicer samo gospodu ministru očitajo neresnice, laži in to vse z namenom, da ga diskreditirajo, da ga blatijo, vlado s tem, da se ne zavedajo, da najbolj pa blatijo s tem našo državo Slovenijo, na katero bi morali biti vsi bolj ponosni kot smo sicer. Sicer pa nismo prvič priča blatenju naše države. Vemo, da je bilo s peticijo ravno tako poizkus blatenja države. Še je bilo takih primerov. Ravno v zadnjih dneh smo priča, da je bil dokument iz Ministrstva za zunanje zadeve objavljen v časniku Dnevnik, ravno danes lahko zasledimo, da beograjski časopis Politika objavlja številne dokumente, ki ne sodijo v javnost, pomeni, da so tukaj interesi očitno dirigirani tudi s strani opozicije, da se našo državo blati v tujini. Očitno stranka Zares, čeprav so to poslanci, ki izhajajo iz bivše LDS, sicer so dali pod neko preobleko oranžne barve, ampak v bistvu so to isti ljudje in pa seveda tudi LDS-a, da skušajo zavajati naše ljudi, da skušajo zadeve predstavljati drugače kot so in to predvsem z ciljem, da se v javnosti predstavi stvar drugačna kot je sicer. Vendar pa tako kot vsaka stvar, je tudi interpelacija koristna v tem delu, da lahko sedaj imamo možnost poslušati številne argumente, dokaze, ki povsem jasno dokazujejo, da so vse navedbe neresnične, da so izmišljene, istočasno pa lahko tako minister kot tudi ostali razpravljavci pokažemo oziroma predstavimo številne dosežke, ki so bili narejeni v času ministrovanja gospoda Mateja. Danes smo lahko že slišali njegove številne dosežke, vendar se mi zdi prav, da izpostavimo ponovno vsaj še dva s strani tistih, ki so te pohvale dali in to je s strani Evropske unije oziroma uglednih ljudi iz Evropske unije. Nedvoumno je tukaj pohvala evropskega komisarja gospoda Franca Fratinija, ki je javno izrekel pohvalo tako Vladi, še posebej pa gospodu Mateju, da je z njegovo pomočjo projekt schengenske meje v novih članicah uspel, tudi po zaslugi, ali pa predvsem po zaslugi njegove prizadevnosti in pa tudi požrtvovalnosti na tem projektu. Ravno tako je generalni direktor direktorata Evropske komisije za pravosodje priznal oziroma javno povedal, da je Slovenija oziroma notranje ministrstvo naredila pomemben sistem integracije beguncev in to je projekt, ki mu bodo sledili tudi drugi. Vemo, da smo tudi prva evropska država oziroma država Evropske unije, ki ima elektronski register oziroma matični register. Ob tem pa je presenečenje, verjetno, ne samo mene, ampak tudi za tiste, ki poznajo te očitke, da predlagatelji interpelacije enkrat očitajo ministru oziroma policiji, da ne postopa, tako kot ji zakon narekuje, po drugi strani pa poslušamo očitke, da pa svoje pristojnosti dejansko zlorablja oziroma da jih zlorablja. Ampak tukaj se je potrebno sedaj odločati, ali policija dela v skladu s svojimi zakonskimi določili in pristojnostmi ali ne. Vsi dokazi, vsi argumenti kažejo, da vedno policija je delovala, vsaj pod vodstvom gospoda Mateja v skladu z zakonodajo, v skladu s pristojnostmi, ki jih seveda tudi ima. Jaz verjamem, da vsak izmed nas, v primeru, ko potrebujemo policijo, ko potrebujemo njeno varnost, bi si želeli, da ima policija v tistem trenutku neomejene pristojnosti, da nas zaščiti. V drugem primeru, ko pa si ne želimo, da ima policija opravka z nami, bi pa si želeli, da ima zvezane roke. Vendar, zakon je povsem jasen in policija je profesionalna ves čas in svoje pristojnosti seveda tudi izvaja v skladu s svojo zakonodajo. Da so obtožbe predlagateljev interpelacije izmišljene in da tudi ne kažejo dejanskega stanja, kaže tudi izjava v članku Delu varuhinje človekovih pravic, ko je ravno v zvezi s Strojanovimi, za katere poslušamo danes očitke, povsem jasno navedla. Tamkajšnja policija je izvajala selektivne posamične ukrepe, ki pa niso diskriminatorni. Policisti Strojanovih niso ustavljali na podlagi etničnih pripadnosti, kot je bilo to predstavljeno v javnosti pa kot se skuša sedaj tudi v interpelaciji to izpostavljati, ampak z namenom preprečevanja nemirov. Strojanovi se nad prisotnostjo policije ne pritožujejo. Moti jih edino to, da imajo posamezni družinski člani nekoliko omejeno gibanje. Vemo zakaj je policija morala tako postopati. Zato da je preprečila, verjetno da nepredvidljive dogodke, ki bi lahko bili tudi tragični in tukaj tudi zahvala ministra Mateja, da je takrat osebno sodeloval v umirjenost situacije in verjetno, da se težko najdemo ali pa srečamo s situacijo, da je nek minister osebno tudi tako postopal, kar mu gre lahko tudi v veliko zahvalo in pa seveda tudi čast. In kar se mi zdi še posebej nerazumljivo, je to da predlagatelji interpelacije očitajo, da policija ni ukrepala v Grčaricah. Da ni uporabila tistih ukrepov, ki bi jih lahko. Pomeni, da nagovarjajo policijo, da deluje proti svojim ljudem. Ja, pa prosim vas. Ali si želimo imeti ponovne dogodke, ko smo imeli pred sedemnajstimi leti, ko je tako imenovana Jugoslovanska ljudska armada s tanki delovala na svoje ljudi? Jaz si take policije ne želim in jaz sem na našo policijo ponosen in verjamem, da tudi številne državljanke in državljani. Seveda bom glasoval proti predlogu interpelatorjev, da se razreši ministra Mateja. Še več. Ponovno bom glasoval za njega. In če bi bilo potrebno, bi tudi zastavil svoj podpis za njegovo delo, za njegove dosežke. Mislim, da smo lahko vsi na to ponosni in se mu seveda tudi v svojem imenu za njegovo delo zahvaljujem. Hvala lepa."
2,ParlaMint-SI_2011-07-13-SDZ5-Redna-30.u287,SDS,-0.9814453125,2011-07-13,0.0676535964012146,"Hvala lepa za besedo. Kljub temu, da bi lahko imeli občutek, da koalicija ne deluje, še kako deluje, ko gre za neke interese, ki jih je pač na vsak način in za vsako ceno treba obraniti. To se je pokazalo tudi zdaj in v Poslanski skupini Slovenske demokratske stranke ugotavljamo, da kljub temu, da je naš predlog še tako dober, ne dobi potrebne večinske podpore in je seveda takšna vsebina usojena na nič vredno dejanje oziroma niti toliko vredno, da bi poskušali dobiti tudi nasprotne odgovore, ki pa žal kažejo na to, da je kljub temu, da je naš predlog dober, ni sprejet. Zaradi tega v Poslanski skupini SDS ocenjujemo, da ne bomo podprli vsebine predlaganega zakona, čeprav bi pričakovali, da z uvodno obrazložitvijo, kjer pravzaprav zakonska vsebina povzema nekatere direktive, ki jih je treba sprejeti tudi v nacionalnih parlamentih, to narekujejo. Predvsem pa moti dejstvo, da prav direktiva, ki narekuje tudi spremembo vsebine enega izmed členov, pravzaprav daje možnost, da bi dali prednost lastnemu znanju in tako uporabili svoje strokovnjake, se raje zatekamo v vsebine, kjer moramo sklepati in iskati take strokovnjake izven Republike Slovenije. Dejstvo je tudi, da imamo v Republiki Sloveniji v okviru Univerze Ljubljana prav Fakulteto za pomorstvo in promet, ki bi lahko izobraževala takšne kadre in namesto, da mi uporabljamo tuje strokovnjake, bi lahko naše strokovnjake dali tujim. Tako je pač to pri nas in v Slovenski demokratski stranki bomo glasovali proti vsebini predloga zakona."
2,ParlaMint-SI_2016-03-23-SDZ7-Redna-17.u143,SDS,-0.994140625,2016-03-23,0.1360699087381363,"Ja, prosim, seveda, spoštovana podpredsednica. Jaz bi resnično rad, da se opravi ta razprava, ker tudi po tem odgovoru je zdaj še manj jasno, kot je bilo pred tem odgovorom. Namreč, sam minister pravi, da smo izven sistema, smo izven evropskega sistema, če citiram, in da tudi Evropska komisija to pravi. To minister pravi. Potem, kje smo? In potem sploh nimamo realnih podatkov danes o tem, kje smo. In to me zdaj najbolj skrbi. Na eni strani Evropska komisija da podatek, da gremo v nasprotno smer in imamo največji strukturni primanjkljaj v Evroskupini, to so zapisali, črka na papirju je to, lahko si vsak pogleda, na drugi strani minister pravi, da nismo v tem sistemu, zaradi tega, ker metodologija za Slovenijo naj ne bi veljala oziroma z drugimi besedami, če povzamem, je absurdna oziroma ne daje teh rezultatov, ki bi jih morala dati. Zaradi tega jaz dejansko predlagam, da se to ugotovi, kajti ukrepi, ki bodo prišli kasneje, če pa morda Evropska komisija ima vseeno prav, bodo še toliko hujši. Ne samo toliko hujši, potem se dejansko ustavna določba ne bo spoštovala. In če se ustavna določba ne bo spoštovala, potem se ve, kaj takšni vladi sledi, da dela protiustavno. In če ne vemo danes, kje smo, in če ne ve vlada, kje je z javnimi financami, strukturnim primanjkljajem in tako naprej, jaz mislim, pa da je to zdaj alarm za ta Državni zbor, da se tukaj dejansko ugotovi, tudi s strokovnimi podlagami Evropske komisije, tudi strokovnimi podlagami Vlade Republike Slovenije in da se ugotovi, kje smo v javnih financah. Jaz dejansko predlagam, prvič, da se opravi o tem javna razprava, in da se seveda, tudi če smo v sistemu, slučajno, minister, kot bo Evropska komisija rekla, potem pa bo morala vlada takoj sprejeti ukrepe, te, o katerih govorite in katerih ste že govorili. O tem jaz danes ne govorim, ampak takoj. Če minister pravi, da smo izven sistema, glejte, je to zelo zaskrbljujoče. In še glede samih ocen minister. Ja, gospodarski in finančni svet danes temelji na ocenah. Vsi dajejo ocene. In te ocene se ne razlikujejo bistveno od tistih dejanskih podatkov vseh mednarodnih institucij. Vse mednarodne institucije, od IMF, OECD, Evropske komisije in tako naprej, Umarja, domača institucija, temeljijo na ocenah. In na tem temelji tudi razvoj in gospodarska rast."
2,ParlaMint-SI_2013-03-07-SDZ6-Redna-11.u54,SD,0.7939453125,2013-03-07,0.009646903723478317,"Hvala za besedo, gospod predsednik. Spoštovani zbor! Naj povem tako, kot sem to dejal v drugi obravnavi, da podpiram zakon o zaščiti živali. Vesel sem, da lahko tudi rečem, da je ob sprejemanju tega zakona bila upoštevana resolucija o normativni dejavnosti, saj je civilna družba sodelovala ves čas obravnave in sprejemanja tega zakona, in to aktivno. Upoštevani so bili številni predlogi civilne družbe. Naj spomnim tudi na to, da je drugo obravnavo ped slabim mesecem dni spremljala tudi razstava o živalih v preddverju naše dvorane, ki je bila zelo poučna. Bi imel pa eno vprašanje, kljub temu da se obeta podpora, in to soglasna, temu zakonu, za predstavnike Vlade. Na spletni strani Evropske komisije, kjer so predstavljene evropske državljanske pobude, je tudi predlog o pravnem okviru za postopno odpravo poskusov na živalih. Naj povem, da ta zakon, ki ga bomo danes sprejeli, že zaostruje poskuse na živalih. V obravnavi pa je v Evropski uniji civilna pobuda državljanov, da bi postopno odpravili te poskuse. Zanima me, kakšen je odnos naše vlade do tega vprašanja. Kakšna so razmišljanja v okviru Evropske komisije? Kot rečeno, podpiram zakon o zaščiti živali. Hvala lepa."
2,ParlaMint-SI_2011-10-19-SDZ5-Redna-32.u120,SD,0.7568359375,2011-10-19,0.22394908964633942,"Hvala lepa. Prav lepo pozdravljeni, spoštovani predstavniki Vlade, spoštovani kolegice in kolegi, predsedujoči! Sama bom zagotovo podprla predlog stališč in zagotovo vsi tisti, ki živimo na meji z Republiko Hrvaško, tukaj sploh nimamo dvoma. In kot je bilo danes že nekajkrat poudarjeno, je tudi sam referendum pokazal, kako pomembno je razrešiti ter dobre sosedske odnose skozi stoletja peljati tudi naprej in predvsem zaželeti tudi Republiki Hrvaški vstop v Evropsko unijo. In naj sama povem kot tista, ki živim in sem tudi odgovorna predstavnica lokalne skupnosti na meji z Republiko Hrvaško, kako veliko veselje je bilo na Hrvaškem 10. junija zvečer, ko sem bila na eni njihovi večji prireditvi. Ni bilo večjega zadovoljstva, kot da je vsak od tam prisotnih govornikov s stani hrvaške vlade govoril predvsem o 1. juliju 2013, o izkazanem zadovoljstvu nad odločitvami Bruslja, Evropske komisije in tako naprej. In zanimivo je tudi danes poslušati razpravo s strani nekaterih kolegov. Sama se spomnim, kako je potekala tudi predreferendumska kampanja. Predvsem zato, ker so nekateri danes omenjali spreobračanje besed, sprenevedanje, in zanimivo je, kako hitro pride čas, ko pride spet čas volilne kampanje in ljudje pozabijo na to, kako so nekatere ljudi tudi na našem območju še kako ostro nagovarjali, naj glasujejo proti arbitražnemu sporazumu, torej naj bodo na referendumu proti, ne za. Zato se je dobro včasih spomniti na te besede in ne kar tako pozabiti na določena dejstva. Namreč, takrat so se ljudje odločali razumno, po pameti, predvsem pa niso pozabili na določena dejstva, ne glede na politično ali ideološko prepričanje in razmišljanje. In sama sem resnično zadovoljna, da so bile tudi nekatere razprave o tem, kaj to prinaša ljudem ob meji. Zagotovo ljudem ob meji – kdo kdaj izreče na obrobju Slovenije, na meji, schengenski meji, na meji Evropske unije. V zadnjem času je zaznati še kako veliko pomembnih premikov. Zagotovo je bil velik premik in zagotovo čestitke tako predsedniku Vlade kot tudi vsem pristojnim ministrstvom za pomembne korake. Na lokalnem nivoju pa se je to izkazalo v več pomenih. Zagotovo je eden od večjih in pomembnih zadev pomen slovenskemu gospodarstvu. Vemo, kako pomemben izvozni trg pomeni Hrvaška Republiki Sloveniji, kako visoko je uvrščena, med prve tri države, ki pomenijo pomemben izvozni trg Sloveniji, na drugi strani pa tudi kot uvozniki. Kot uvozniki nekoliko manj kot izvozniki, vendar na drugi strani pa je zagotovo tudi dejstvo, da vodijo na tem območju v povezavi z Republiko Hrvaško skozi zgodovino tudi pomembne trgovske poti, ne samo v Hrvaško, tudi v ostale države bivše Jugoslavije in še dlje. Na drugi strani, ko govorimo o povezavi Evropske unije, o pomembnih prometnih poteh, naj povem, da tudi v tej smeri s strani Hrvaške potekajo še kako pomembni koraki; mogoče so trenutno bili celo korak naprej. Vendar tukaj je zagotovo tudi Ministrstvo za promet naredilo nujne in potrebne korake, skupaj z Ministrstvom za zunanje zadeve, Ministrstvom za okolje in predsednikom Vlade, da so se določene strateške poti, kot je tretja razvojna os, torej povezava z Republiko Hrvaško, tudi po sklepu Vlade Republike Slovenije pospešile, torej da se tudi v Sloveniji želimo na ta način približati Hrvaški. Sama vem, da na območju Hrvaške, na območju Karlovca, tako imenovanega čvor Novigrad, povezave z mednarodnega mejnega prehoda Metlika, torej to je navezava na cesto Zagreb–Reka–Split, gredo zadeve izredno hitro in tudi tam, kljub nekaterim zapletom, mogoče tudi nekoliko političnim, ker so v času predvolilne kampanje, zadeve potekajo hitreje. Prepričana sem, da bomo tudi tretjo razvojno os v Republiki Sloveniji izpeljali v mandatu naslednje vlade in da bo tudi ta povezava med Slovenijo in Hrvaško zaživela. Naj pa poudarim, da gre v povezavi z lokalnimi skupnostmi za pomemben korak tudi pri projektih IPA Slovenija–Hrvaška. Gre tudi za tovrstno delovanje lokalnih skupnosti, torej posameznih občin. Predlog stališča Republike Slovenije o pristopu Republike Hrvaške k Evropski uniji bom z veseljem podprla. Zagotovo je prav, da je prevladal razum, tako pri referendumu kot tudi sedaj. Hvala."
2,ParlaMint-SI_2010-07-15-SDZ5-Redna-19.u18,SD,0.7373046875,2010-07-15,0.9860896468162537,"Spoštovani predsednik, spoštovani predstavniki Vlade, spoštovane kolegice in kolegi! Ideja, ki jo promovira predlagana deklaracija o Zahodnem Balkanu, stremi predvsem k stabilnosti in razvoju držav ter njenih državljanov v regiji s pomočjo medsebojnega sodelovanja na gospodarskem, upravnem, kulturnem in drugih predvsem za socialni razvoj ter stabilnost pomembnih področjih. Vloga Slovenije kot države, ki deluje v tej regiji in je z večino držav tako ali drugače zgodovinsko, kulturno in socialno povezana, je pri tem izjemnega pomena. Ravno ta položaj Sloveniji nalaga tudi določeno mero odgovornosti, da svoje sposobnosti, znanja in možnosti uporabi na čim bolj primeren ter učinkovit način, predvsem za pomoč pri nadaljnjem razvoju te regije. Nedvomno pa največji delež odgovornosti leži na samih državah regije, ki so opredelile svojo politično voljo ter interes za sodelovanje v evroatlantskih procesih. Načela, na katerih temelji Predlog deklaracije v Zahodnem Balkanu, so vsekakor prava: premagovanje političnih zadržkov in predsodkov z razvojem bolj aktivnega sodelovanja in povezovanja med državami regije na vseh področjih človekovega življenja od gospodarskega do političnega. To je v bistvu model, na katerem je nastala evropska gospodarska skupnost oziroma sedanja Evropska unija. V Predlogu deklaracije o Zahodnem Balkanu se Slovenija zavzema predvsem za okrepitev odnosov z vsemi sosednjimi državami in državami ožje regije, še posebej z državami Zahodnega Balkana, torej Bosno in Hercegovino, Srbijo, Črno Goro, Makedonijo, Albanijo in Kosovim, za poglobitev regionalnega sodelovanja med njimi, predvsem z namenom, da se med seboj ustvarijo oblike tvornega sodelovanja in vzajemne pomoči. Republika Slovenija si v bilateralnih odnosih z delovanjem v mednarodnih organizacijah predvsem v okviru Evropske unije in Nata prizadeva za čim hitrejše približevanje regij evtroatlantskim integracijam, predvsem za sodelovanje med državami na podlagi dobrososedskih odnosov, za učinkovito reševanje odprtih, bilateralnih vprašanj, ter za socialni, gospodarski in trajnosti razvoj regije. V ta namen Slovenija krepi odnose z državami v regiji, ne zgolj na vladni ravni, temveč se vedno bolj utrjuje tudi parlamentarno sodelovanje. Vitalni interes Slovenije je, da bi vse država Zahodnega Balkana čim hitreje postale članice evroatlantskih integracij na podlagi dosedanja kriterijev. Kot sem že povedal, ima Slovenije pri tem zelo pomembno vlogo. Vedno večjo. Res je, da je ni imela v preteklosti ali je pač ni želela imeti. Je pa sedanja vlada naredila nekaj pomembnih korakov v tej smeri. Ampak tipično za slovensko politiko je to, da nič ni dovolj dobro, tudi če je, je treba zadevo skritizirati. Ker smo v Poslanski skupini Socialnih demokratov prepričani v nasprotno in zaradi prej navedena, torej zaradi splošnih argumentov, podpiramo Predlog deklaracije o Zahodnem Balkanu, saj s sprejetjem tega akta dokazujemo svojo zavezanost k ustvarjanju območja trajne varnosti in seveda vsesplošnega razvoja regije. Hvala lepa."
2,ParlaMint-SI_2010-07-06-SDZ5-Izredna-26.u93,SD,-0.95263671875,2010-07-06,0.13563455641269684,"To odločitev so voditelji držav evroobmočja 5. maja sprejeli soglasno. Me prav zanima, kakšna bi bila danes stališča ene izmed teh parlamentarnih strank, ki z velikim populizmom, neodgovornim populizmom nastopa v tem parlamentu, če bi Slovenijo na srečanju voditeljev držav evroobmočja zastopal drug predsednik Vlade. Nauk te krize je, da je prišla iz življenja preko možnosti, zato se je zgodil nepremičninski balon v Združenih državah Amerike in zato je zdaj v tej novi etapi te krize, grška kriza dala nov pospešek gospodarski krizi v Evropi. Na nas je vprašanje, ali bomo to krizo reševali ali bomo stali ob strani in čakali, da sesuje tudi nas. Socialni demokrati in koalicija tukaj ponujamo odgovoren odgovor, in to je, da zagotovimo posojilo, ki je pod ugodnejšimi pogoji, kot ga je Grčija danes sposobna dobiti, zato da reprogramira svoje obveznosti, hkrati pa s tem zagotovo izvede doma tudi potrebne strukturne reforme, zato da prilagodi svoje javne finance sposobnostim grškega gospodarstva. To je domača naloga, ki jo imamo tako mi v Sloveniji kakor tudi drugod po Evropi, še posebej v Grčiji, Španiji, Italiji, na Portugalski in Irski. Temu je treba slediti. Ne le, da ne s tem rešujemo samo Grčije, s tem rešujemo to temeljno infrastrukturo, ki ustvarja krvno ožilje za pogon celotnega evropskega gospodarstva. Ne želim videti posledic na slovensko gospodarstvo, na naš dostop do finančnih virov, če takega ukrepa ne bi bilo in za te odgovorne oblasti glasujem za zakon."
2,ParlaMint-SI_2013-12-20-SDZ6-Izredna-52.u18,SD,-0.95849609375,2013-12-20,0.06537408381700516,"Socialni demokrati smo prepričani, da današnja seja ne prispeva k ničemer drugem kot k temu, da se nadaljuje ples, v katerem se leva in desna politika medsebojno obtožujeta in iščeta v vrstah nekoga drugega krivce za nastalo situacijo. Pri tem je zanimivo, da nekateri terjajo odgovornost, hkrati pa v to dvorano že sami prinašajo politično obsodbo. Po njihovem prepričanju je odsotnost lustracije in leva tranzicijska elita kriva za vse, kar se je slabega zgodilo v Sloveniji. To prepričanje bi lahko bilo celo legitimno, če tisti, ki to obsodbo v ta Državni zbor po svojih političnih merilih prinašajo, ne bi sami imeli čez glavo odgovornosti za nastal problem. Ni namreč res, da je Slovenija v težavah 22 let. Do leta 2004 je vodila relativno zmerno, postopno ekonomsko politiko in leto 2004 in prvo Janševo vlado pričakala v zelo odpornem stanju. Nizko zadolžena, tako v javnem dolgu kot v zadolženosti gospodarstva, z makro ekonomskim ravnotežjem in resnično se je zdelo, če citiram nekdanjega premiera, da je ""slovensko nebo in obzorje jasno"". Potem pa so se začele kopičiti napake. Te so bile morda storjene hote, zato, ker se je političnim prijateljem želelo omogočiti dostop do privatiziranega premoženja ali pa so bile storjene nehote, pomotoma, zaradi nevednosti in ekonomske politike vodene na pamet. Tisti, ki so danes kot predlagatelji te seje predstavljali tožilca in sodnika v tem Državnem zboru, imajo sami veliko odgovornost za nastali ekonomski položaj, za problem v bančnem sistemu, za podeljevanje prijateljskih in drugih kreditov, predvsem pa odgovornost za to, ker takrat, ko je bil čas za ukrepanje, ker je Slovenija jasno med obdobjem 2005 in 2007 izgubila ravnotežja, ki so jo zaznamovala do tedaj, niso pravočasno in zadostno ukrepali. Socialni demokrati želimo v to razpravo danes vnesti dva temeljna poudarka. Prvič. Ne le, da se zavedamo, da je potrebno sanirati problem v bančnem sistemu, trdimo, da ga država že učinkovito rešuje. Z dokapitalizacijo krepi kapitalsko ustreznost bank, da vrne zaupanje vanje in zagotovi stabilnost bančnega sistema. Ne le zato, da sanira pretekle napake, ampak tudi zato, da poveča robustnost in odpornost bančnega sistema na prihodnje šoke. Da s prenosi slabih naložb očistimo bančne bilance in da z upravljanjem na enem mestu naredimo in prispevamo k učinkovitejšemu upravljanju teh naložb in v mnogih primerih tudi uspešno prestrukturiranje podjetij in delovnih mest, ki stojijo za temi slabimi naložbami. Tega država ne počne zaradi bank, zaradi njihovih menedžerjev in zaradi elit, ampak zato, ker razumemo, da je bančni sistem in njegovo normalno delovaje ključni predpogoj za gospodarske ukrepe. In drugič. problem prezadolženosti gospodarstva, ki je zaradi neodgovornega podeljevanja kreditov prerasel v ključno razvojno zavoro, je bil očitno pogojen s kriminalom, malomarnostjo in nespoštovanjem zakonodaje. Posledice teh ravnanj pa so uničujoče za socialni položaj in perspektivo sto tisočih ljudi. Mladih, ki so izgubili vero v življenje v Sloveniji, delavcev, ki so izgubili službe in varnost, ter upokojencev, ki izgubljajo dostojanstvo in varno starost. Zaradi vsakega izmed njih in zato, ker brez pregona in obsodbe vseh, ki so prispevali k nastanku teh uničujočih posledic, ne more biti povrnitve zaupanja v državo in njen pravni sitem, je potrebno organom pregona, Nacionalnemu preiskovalnemu uradu, policiji, Komisiji za preprečevanje korupcije in tožilstvu zagotoviti vsa potrebna orodja, da bosta odkrivanje in pregon kaznivih dejanj učinkovita in da se bo pred roko pravice pripeljalo vse odgovorne, ne glede na njihovo politično pripadnost, status ali pretekle zasluge. Socialni demokrati pri delu organov pregona in odkrivanja kaznivih dejanj zaznavamo pomembne premike in napredek, ki že daje rezultate. Ne glede na to, pa se je poslanska skupina skupaj s celotnim vodstvom Socialnih demokratov, sestala s Komisijo za preprečevanje korupcije. Proučili smo vseh petnajst točk njihovih priporočil, ki jih zajema obrazložitev njihovega odstopa. Ta odstop obžalujemo, a ga razumemo kot jasno opozorilo celotni politiki, da je potrebno odstraniti vse ovire, ki Slovenijo otežujejo ali preprečujejo pregon koruptivnih dejanj in zlom sistemske korupcije. Zato smo v naši poslanski skupni naklonjeni ideji o posebni javni preiskavi, ki bi s posebnim zakonom povezala ključne organe pregona in jim dala posebna pooblastila zato, da bosta odkrivanje in pregon teh ravnanj hitrejša in učinkovitejša. Osvobojena vsakršnega morebitnega pritiska ali politično pogojenih interpretacij. Želimo si, da bi tudi v celotni slovenski politiki prevladalo spoznanje po nujnosti razčiščenja vzrokov za nastal družbeni in ekonomski položaj. To spoznanje je že zdavnaj dozorelo v slovenski javnosti in to spoznanje je danes jasna zahteva ljudi – pregon in obsodba. Pri tem tudi proučujemo zglede, ki jih pred nas postavlja poseben primer islandske izkušnje. A ne pozabimo, da je ta vladna večina že sprejela pomembne korake, ki prispevajo k temu, da bomo ugotovili, kje so krivci in kakšna je njihova odgovornost. Socialni demokrati smo kot del vladne večine podprli sprejem Zakona o bančništvu, s katerim smo med drugim zagotovili dostopnost vseh podatkov, ki jih organi odkrivanja in pregona potrebujejo za ugotavljanje odgovornosti. Odprti smo tudi zato, da naredimo javne vse ključne elemente in značilnosti tistih naložb, ki se bodo kot slabe in nasedle naložbe prenašale na slabo banko. Kljub temu da dvomimo v uspešnost parlamentarne preiskave in imamo bistveno večje zaupanje v organe pregona, kot pa politično sestavljeno komisijo, v tej preiskovalni komisiji tvorno sodelujemo. Bili smo pobudniki pričetka zaslišanja prič, guvernerjev, preteklih in sedanjih uprav in vodstev nadzornih svetov v sistemskih bankah, da pridemo čim prej do otipljivejših informacij za ugotavljanje politične odgovornosti in odgovornosti za kršitve predpisov. Dejstvo pa je, da parlamentarna preiskava tudi zaradi političnih interpretacij, v katere je ujet ta Državni zbor, ne more in ne zmore zamenjati učinkovitega pregona neodvisne preiskave, ki jo morajo izvesti za to pristojni organi pregona, politika pa ji mora zato odstraniti vse ovire. Tudi danes smo priča poizkusu politične interpretacije, politični obsodbi brez jasnih dokazov in brez tega, da bi pravzaprav politika bila poklicana za to, da dostavi javnosti to obsodbo. Mi sami vemo, da sami nismo brez odgovornosti. Še posebej zato, ker kot največja politična sila Pahorjeve Vlade nismo prepričali političnih partnerjev za to, da je potrebno pravočasno in zadostno ukrepanje že v letu 2009. Ko so ministri iz vrst Socialnih demokratov predlagali bistveno višjo dokapitalizacijo, kot je bila v tistem obdobju izvedena in ki se je spogledovala z zgledi iz Avstrije in Nemčije, ki sta zelo hitro po nastopu krize z zadostnim kapitalskim vložkom, na ravni 10% bruto domačega proizvoda, poskrbeli za stabilizacijo njihovih bančnih sistemov. Poudariti velja, da so koraki, ki jih je ta vladna večina že storila in ki na eni strani odsevajo politično voljo in ukrepe za javnofinančno konsolidacijo, s sprejemom proračunskih dokumentov in z izglasovano zaupnico, že pokazala, da v tej državi premoremo politično voljo za ohranjanje stabilnosti in sprejem nujno potrebnih ukrepov. Temu političnemu aktu je že naslednji dan sledilo zmanjšanje zahtevane donosnosti na 10 letne državne obveznice iz nad 6 % na 5,7 %. Po objavi stresnih testov in še posebej po tem, ko je Evropska komisija minulo sredo potrdila slovenski program dokapitalizacije bank, je ta zahtevana donosnost obveznic padla pod 5 %. Ne pozabimo, da je to najnižja točka zahtevane donosnosti na državne obveznice z dospelostjo desetih let, po tem, ko je del političnega prostora, ki še danes sedi v tej dvorani, povzročil padec trojnega referenduma v letu 2011. Takrat se je zaradi politične nespametnosti in zaradi tega, ker se je politični prestiž zamenjal za kratkoročne politične koristi Slovenske demokratske stranke, začel pravzaprav nevaren ples na spirali, ki nas je do danes pripeljala sem, kjer smo. Ta Vlada se zaveda problema, ta Vlada se zaveda potrebe po politični stabilnosti in Socialni demokrati želimo vsem, še posebej pa v krogu naših koalicijskih partnerjev, širiti zavedanje, da gre za usoden čas, da je potrebno preudarno ravnanje in krepitev politične stabilnosti in zaupanja. Kljub temu smo še daleč pred koncem poti. Še vedno nas čakajo ukrepi, ki bodo povečali konkurenčnost slovenskega gospodarstva in ki bodo učinkoviteje kot doslej prispevali k razdruževanju slovenskega gospodarstva, kot predpogoj za njegovo ponovno okrevanje. Pri tem poudarjamo, da mora biti na eni strani politika okrevanja in na drugi strani neodvisno od tega, tudi politika pregona in odkrivanja vsega, kar je Slovenijo pripeljalo v nastali položaj. A pri tem ne pozabimo, odgovornost ni omejena le na pretekle ali sedanje uprave in nadzorne svete slovenskih bank. Odgovornost je potrebno iskati tudi v napačni ekonomski politiki, ki jasnih signalov pregrevanja slovenskega gospodarstva, izgubljanja njegovega makroekonomskega ravnotežja ni prepoznala in ni reagirala. Odgovornost je potrebno iskati tudi tam, kjer se je netransparentno v pisarnah nekdanjih predsednikov vlad prodajalo državno premoženje napačnim kupcem. Napačnim kupcem, ki so z vrednostjo prevzetega premoženja jamčili za prejete kredite, ki so vsi po vrsti danes med nasedlimi naložbami. Ne nazadnje pa je potrebno odgovornost iskati tudi v drobnih političnih ravnanjih, recimo takrat, ko je takratna vladna večina, soočena s procesom tako imenovane tajkunizacije, zavrnila opozicijsko predlagani Zakon o prevzemih, ki bi preprečil, da bi bila ciljna naložba – prevzeto podjetje – lahko predmet zavarovanja za najete kredite. Slovenska demokratska stranka je takrat zavrnila ukrepe, ki bi lahko učinkovito zmanjšali ali preprečili problem zgrešene privatizacije. Danes ni naš namen, da prispevamo k temu, da politični prostor netimo z dodatnim nezaupanjem. A medtem, ko se nekateri postavljajo v vlogo rabljev, je pač potrebno opozoriti tudi na to, da imajo objektivno gledano za nastal položaj največjo odgovornost. Kar se pa naših upov tiče, velja poudariti, da največje upe polagamo v to, da neodvisni organi pregona in odkrivanja kaznivih dejanj opravijo svoje delo. V Socialnih demokratih imajo zaveznike zato, da odstranimo morebitne ovire, s katerimi se srečujejo na tej poti, tudi glede vprašanja dostopnosti in javnosti podatkov v bančnih bilancah. Končuje se leto 2013. Leto 2013 je bilo za vse nas, še posebej pa za mnoge državljanke in državljane posebej težko. Ob koncu tega leta na temelju tega, kar je Državni zbor zmogel opraviti v zadnjih mesecih, pa trdim, da lahko v novo leto zremo z zmernim optimizmom. Naše težave so daleč od tega, da bi bile končane. A menimo, da smo na pravi poti. In morda, čisto morda se nekje že vidi tista luč na koncu tunela. A zato bo tudi slovenska politika morala zbrati več politične modrosti, si medsebojno manj nagajati in se razbremeniti političnih obsodb, ki v resnici obremenjujejo in otežujejo, če ne celo onemogočajo politično sodelovanje v tem parlamentu, ki bi bilo potrebno zato, da realno in racionalno zastavimo potrebne ukrepe, ki jih mora država storiti. Dokler ne bo z vaše strani pridiha takšnega partnerskega odnosa, ne pričakujte, da bo vladna večina soočena z nujnostjo po sprejemanju ukrepov izgubljala čas, da išče soglasje s tistimi, s katerimi soglasje ni mogoče in ki si soglasje, resnici na ljubo, zaradi preteklih ravnanj in sedanje drže niti na zasluži. Hvala lepa."
2,ParlaMint-SI_2009-06-18-SDZ5-Redna-07.u64,SD,-0.966796875,2009-06-18,0.9905175566673279,"Hvala lepa, gospod podpredsednik. Moram reči, da tudi jaz danes občutim to čustvo, ki se mu reče žalost. Zato, ker današnja razprava, ki jo slišim spet od enih in istih ljudi, ni popolnoma nič drugega kot ena velika žalost. In potem poslušam o pogovoru, o dogovoru; za pogovor je treba znati poslušati in tudi za dogovor, vendar nekateri očitno slabo poslušajo in ne želijo poslušati. In po Sloveniji očitno hodijo sami goljufi, špekulanti, kriminalci in lažnivci, po temu parlamentu pa prvorazredni demagogi. Imamo izredne seje, interpelacije, preiskovalno komisijo, pred nami danes še predlog ustavnega zakona, vse na isto temo, kajti izbrisani so res hvaležna tema, ob vsakem letnem času, ob vsaki priložnosti pridejo prav. In pred nekaj minutami je bilo naglas izrečeno to bistvo: nič se niste rešili te teme, vedno znova jo bomo servirali na pladnju. To je bilo rečeno! Saj ni želje urediti to vprašanje! Ne, mi se tega vprašanja in te teme, kot je bilo rečeno naglas, nismo rešili in se je ne bomo rešili. Zakaj? Zato, ker je to prikladna tema, kot sem rekla, ob vsakem letnem času, ob vsaki priložnosti - že videno in že slišano. In v mlinu se očitno pove dvakrat, v temu parlamentu pa najmanj stokrat. Kajti danes se, kot že rečeno, ponavljajo ene in iste teme, ene in iste zadeve: Kako bodo izplačane vrtoglave odškodnine; kako se bo jemalo tistim, ki imajo na mesec nekaj sto evrov; kako se bo jemalo tistim, ki se težko prebijajo iz dneva v dan, ki jih skrbi za prihodnost; kako se bo jemalo upokojencem, delavcem; kako se bodo krčile pravice na račun izbrisanih. To je res prvoklasna in prvorazredna demagogija. In namen ustavnega zakona, ki je danes pred nami, ni ureditev tega vprašanja, ampak zaobitev odločbe Ustavnega sodišča. To je bilo danes povedano že stokrat. In tega vprašanja ni mogoče urediti drugače kot z doslednim spoštovanjem prava. In pravo, na katerega se tako radi sklicujete, ni in ne more biti ne levo ne desno; pravo ni in ne more biti predvolilno in povolilno; in ni in ne more biti ne rdeče, ne črno. In prava ni mogoče izmeriti z rezultatom na volitvah, niti ga ni mogoče meriti s takšnimi ali drugačnimi številkami, s številkami o odškodninah, s številkami o izbrisanih; ne, s temi vatli se, žal, ne da meriti prava. Lahko se pogovarjamo o tem, ali je pravo pravično, ker tukaj so bile danes omenjene nek blazne filozofske razprave. Lahko tudi v tem parlamentu filozofiramo o tem, ali je pravo pravično. In če si boste prebrali kakšno filozofsko razpravo, boste med drugim lahko prebrali, da je pravično tudi vsakomur vračati to, kar mu dolgujemo. To je le eden izmed pojmov pravičnosti. [[...]] [[Oglašanje iz klopi.]] Jaz se žal ne pogovarjam z vami, nimava dialoga. Sedaj imam jaz možnost, da povem svoje stališče. Kasneje ga boste imeli pa vi. Hvala lepa. In rečeno je bilo že, kot tolikokrat doslej, o tej fantastični gospodarski rasti - kako smo neumni, kako nič ne znamo. Dajte si še vi, prosim lepo, pogledati kakšen graf, GDP growe, verjetno znate, veste kaj to pomeni, pa poglejte Ameriko, Veliko Britanijo, evroobmočje, pa poglejte leto 2007, 2008, 2009, 2010, pa boste videli, da tudi drugi, očitno, nimajo nobenega znanja, nobene vizije, praktično ne znajo nič! Samo vlada, ki je bila od leta 2004 do 2008 in je vodila to državo, je očitno nekaj znala in so jo skrbele javne finance. Zato je v zlatih, fantastičnih časih varčevala in naredila dobre temelje, na katerih danes lahko gradimo. Jaz sem res hvaležna prejšnji vladi za to. Govor je bil o spoštovanju človekovih pravic [[....]]Hvala, ker res spremljate moj govor. Človekove pravice v demokraciji niso samoumevne. Za njihovo uresničevanje sta potrebni in trdna volja in zavezanost oblasti k spoštovanju človekovih pravic. Vidim, da je druga stran zelo skrbno prebrala koalicijsko pogodbo. Že večkrat je bil v Državnem zboru citiran program, alternativni vladni program Socialnih demokratov, ki smo ga napisali pred volitvami. In da, v ta program smo zapisali vprašanje izbrisanih in napisali smo: Socialni demokrati se bomo tudi v prihodnosti zavzemali za dosledno spoštovanje temeljnih človekovih pravic in krepili pogoje za uveljavljanje enakih možnosti za vse prebivalce naše države ne glede na narodnost, raso, spol, jezik, vero, politično in drugo prepričanje, gmotno stanje, rojstvo, izobrazbo, družbeni položaj, invalidnost ali katerokoli drugo okoliščino. Določene človekove pravice ni mogoče preprosto izvzeti in jo vreči v nek prazen prostor. Kot že rečeno, v demokraciji - in pravimo, da je Slovenija demokratična država - tudi v demokratični državi človekove pravice niso samoumevne. In danes je bilo rečeno, da bo preiskovalna komisija, ki je bila ustanovljena v Državnem zboru ""štela izbrisane."" Uporabljen je bil tudi izraz, da ""bo treba narediti selekcijo."" Ali vi veste, o čem govorite? In na kakšen način to govorite? Če se vam o teh stvareh ne zdi že v izrazoslovju popolnoma nič spornega, potem mislim, da imate velik problem. In kot sem prej dejala. Pravo ni in ne more biti ne levo in desno, ni ga mogoče okarakterizirati s takšnimi ali drugačnimi številkami. Je pa ena stvar res, da nepoznavanje prava škodi najbolj tistim, ki ga ne poznajo. Hvala lepa."
2,ParlaMint-SI_2015-01-27-SDZ7-Redna-04.u44,OTHER,0.9052734375,2015-01-27,0.9866035580635071,"Spoštovana podpredsednica, kolegice in kolegi, spoštovani predstavniki ministrstev! Dovolite, da se med ključnimi cilji Predloga deklaracije dotaknem tudi prispevka Slovenije h krepitvi Unije kot kredibilnega svetovnega akterja na področju varnosti in obrambe in seveda civilne zaščite. Prav je, da bo Slovenija kot polnopravna članica Unije in zveze Nata še naprej sodelovala v vojaških operacijah in misijah, še posebej na Zahodnem Balkanu, se pravi v Bosni in Hercegovini, na Kosovu, Maliju in pa s civilnimi strokovnjaki tudi v Afganistanu, in prispevala h krepitvi strateškega partnerstva med EU in Natom. Vse to nam dviguje ugled v mednarodni skupnosti, vendar naš prispevek se mora pokazati in izraziti predvsem na področju evropske obrambne industrije ter vključevanje naših podjetij v ta sistem. Tukaj bi se strinjal s kolegom Trčkom, ki pričakuje konkretne rešitve. Naj vas na tem mestu spomnim na podjetja, ki so še v ne tako daljni preteklosti znala narediti valuke, vitalne dele za tanke, merilne naprave in še več drugih izdelkov in s tem zaposlovala na stotine delavcev. Kje je sedaj vse to znanje? Pa menda ni kar izpuhtelo. Ponovno ga moramo najti, dograditi njihovo znanje in, kar je najvažnejše, ponuditi izdelke ali njihove sklope evropski obrambni industriji. Če bomo s tem uspeli, verjemite, da bo to dobro za vse nas. Zato bom tudi deklaracijo v tem delu podprl. Hvala."
2,ParlaMint-SI_2008-01-29-SDZ4-Redna-35.u42,OTHER,0.90380859375,2008-01-29,0.07342816889286041,"Hvala lepa za besedo. Lep pozdrav vsem prisotnim! V Poslanskem klubu LDS razumemo Lizbonsko pogodbo kot željo, težnjo Evrope po tem, da bi postala bolj učinkovita, da se torej poveča učinkovitost Evropske unije, da se zmanjšujejo razlike med posameznimi članicami v Evropski uniji in da se tudi zmanjšuje razkorak med institucijami Evropske unije in državljani. Torej, da bo to prispevek k temu, da bodo državljanke in državljani Evropske unije, da bodo državljanke in državljani posameznih članic Evropske unije se bolj počutili Evropejce in da bo po drugi strani Evropska unija delovala bolj učinkovito ter tako, da bodo vse članice imele enakovrednejše možnosti za svoj razvoj, za svoj napredek in da se razlike med posameznimi članicami, ki sedaj obstajajo, ne bodo še povečevale, ampak zmanjševale. Lizbonska pogodba je nastala na pogorišču Ustavne pogodbe. Sprejetje Lizbonske pogodbe naj bi po eni strani pomenilo konec ukvarjanja Evrope same s seboj, ampak da bi se lahko usmerila v prihodnost, v njen hitrejši razvoj. Pri tem se poudarja večji pomen. Se daje več na nacionalnosti in na krepitvi Evropskega parlamenta, Evropske komisije. In določene pristojnosti postanejo v izključni ingerenci Evropske unije. To je seveda odpoved. To je odpovedovanje določenih pristojnosti posamezne države članice. Vendar se moramo po drugi strani zavedati, da če Evropska unija želi postati globalni akter, potem mora kot inštitucija imeti tudi določena pooblastila, določeno težo in nenazadnje določene ljudi, ki jo bodo zastopali. V tem kontekstu seveda tudi razumemo novo inštitucijo predsednika Evropskega sveta in visokega predstavnika Evropske unije za zunanje zadeve in varnostno politiko. V redu. Lepo in prav. Torej, Evropa naj se začne ukvarjati z vsebino in ne obliko. Da ne bo podobno, kot je recimo sedaj, v času predsedovanja pri nas skrb zunanjega ministrstva oblika in vsebina. Torej, kako so dokumenti, ki pričajo o tem, da dobivamo inštrukcije od ZDA, prišli v javnost? Ne pa to, da bi zunanje ministrstvo skrbelo kakšna bo verodostojnost vodenja Evropske unije, kakšna bo verodostojnost Slovenije kot predsedujoče, če se vodi po določenih navodilih države, ki ni članica Evropske unije, nasprotno, ki je tista, ki jo Evropska unija želi doseči in preseči na gospodarskem področju. Pri tem se moramo vprašati: Kaj je dobro za Evropsko unijo kot celoto? Kajti, če želimo, da bo posamezna članica Evropske unije, s tem seveda tudi Slovenija, uspešna in da bo iz Evropske unije dobila več, kot vanjo daje, potem mora biti močna in uspešna Evropska unija kot celota. Žal se je spet izkazalo, da so pogosto posamezni nacionalni interesi premagali, bili močnejši od skupnih interesov Evropske unije. Pri pisanju, sestavljanju Lizbonske pogodbe je prišlo do preveč izjem, o katerih smo že veliko slišali in kar je za Slovenijo najslabše - nima teh izjem. Druge države so, tudi mogoče z izsiljevanjem dosegle, da so uvedene izjeme, ki jim omogočajo boljši položaj v Evropski uniji. Žal Slovenija teh izjem nima. In to ni dobro za Slovenijo in ni dobro za Evropsko unijo, saj še dodatno prispeva k temu, da se bo lahko vzpostavila Evropska unija tako imenovanih dveh hitrosti. In vsaka veriga je močna toliko, kolikor je močan njen najšibkejši člen. Tudi Evropska unija je močna toliko kolikor je uspešna in močna njena najšibkejša država. Zaradi tega ne moremo pristajati na to, da pomen Evrope povprečje pomena in uspešnosti in moči vseh držav. Ampak ni dobro, da pristajamo na Evropo dveh hitrosti. Kajti, tiste najšibkejše Evropo bistveno bolj zavirajo, kot pa se to na prvi pogled zdi. In ker je to slabo za Evropo, je tudi slabo za Slovenijo. Še toliko bolj, kajti toliko težje bomo dosegli to, da se razlike med posameznimi državami v Evropski uniji ne bodo še povečevale, ampak nasprotno zmanjševale. Glede ratifikacije Lizbonske pogodbe ocenjujemo, da nekoliko po nepotrebnem hitimo. Opazen je deficit seznanjenosti ljudi, državljank in državljanov z vsebino Lizbonske pogodbe in tudi v Državnem zboru ni bilo prave razprave na to temo. Samo predsedovanje ni izgovor za hitro ratifikacijo. Kajti, tisti simbolni pomen, simbolna vrednost kot prve države je že izgubljen. So nas prehiteli. Vsekakor bo dober zgled ostalim in bo pripomoglo k temu, da bo v času slovenskega predsedovanja verjetno pogodbo ratificiralo čim več držav. Ampak s tem, ko ne bi tako hiteli, seveda se zavedamo, je ne moremo spremeniti, ratificirala se bo v obliki kot je. Lahko bi pa ta čas, še toliko bolj, ko predsedujemo, pa izkoristili za večjo informiranost državljank in državljanov o sami Lizbonski pogodbi in tudi s tem pripomogli k temu, da se bo povečala evropska zavest, da se bo med državljankami in državljani povečala evropska zavest. Tukaj se ne morem ogniti ponovno ugotovitvi, da je poslanski klub LDS predlagal, da se seje Odbora za zadeve Evropske unije odprejo za javnost in tudi na ta način pripomoremo k večji informiranosti in k večji zavesti državljank in državljanov. Vendar žal predlog ni bil podprt, je bil zavrnjen, ko po eni strani Evropa stremi k čim večji odprtosti, po drugi strani prav ta Državni zbor še zmeraj zapira seje Odbora za zadeve Evropske unije. Naj zaključim z ugotovitvijo, da Lizbonska pogodba je kompromis. Verjetno bo sprejemljiv za vse članice Evropske unije in kot takšnega ga podpiramo tudi v poslanskem klubu LDS. Hkrati pa si želimo, da ratifikacija v posameznih državah ne bi bila zlorabljena za razno razna izsiljevanja ali pa mogoče za interese trenutne lokalne politike tistih držav. Hvala lepa."
2,ParlaMint-SI_2002-12-11-SDZ3-Izredna-24.u4,OTHER,0.8935546875,2002-12-11,0.9838503003120422,"Gospod predsednik, poslanke in poslanci, državljanke in državljani! V čast mi je, da vam lahko kot kandidat za predsednika vlade predstavim programska izhodišča vlade, ki jo bom vodil, če bom za njeno vodenje dobil ustrezno podporo v državnem zboru. Dovolite mi, da se pred predstavitvijo napovedanih programskih izhodišč zahvalim dosedanjemu predsedniku vlade, dr. Janezu Drnovšku za dolgoletno uspešno vodenje vlade Republike Slovenije. V času njegovega vodenja vlade se je Slovenija uveljavila kot samostojna in mednarodno priznana država. Dosegla je primerno raven socialne in siceršnje varnosti, gospodarsko razvitost in ekonomsko trdnost ter opravila vse potrebno za vstop v družbo članic Evropske unije in Nata. Za nami, poslanke in poslanci, je obdobje pomembnih dosežkov. Državljani in državljanke smo si oblikovali sedanjost, ki nam jo v mnogih drugih državah lahko zavidajo. Slovenija se je v mednarodnem merilu uveljavila kot uspešna, gospodarsko razvita in urejena, socialno občutljiva in politično stabilna država. Po oceni komisije Evropske unije sodi med najbolje pripravljene kandidatke za članstvo v Uniji. Te dni se približujemo zaključku pogajanj za vstop v Evropsko unijo. Prepričan sem, da bodo naši pogajalci uspešni in da bodo tudi v zadnjih dneh še izboljšali prvotno ponudbo Evropske unije glede finančnega okvira Slovenije. Vstop v Evropsko unijo je nedvomno zgodovinski korak za Slovenijo. Korak, ki na dolgi rok pomeni, da bo Slovenija prevzela standarde in kakovost delovanja najrazvitejših evropskih držav. Slovenija bo tako v naslednjih dveh letih postala enakopraven del jutrišnje Evrope in pridobila možnost, da skupaj z drugimi evropskimi državami sooblikuje usodo sveta. Evropska unija je danes na razpotju pri iskanju svojega ustroja. Sooča se z ekonomskimi in institucionalnimi problemi in tudi s tako imenovanim demokratičnim deficitom, ki se kaže v povečani kritičnosti oziroma nezaupanju in nezainteresiranosti državljanov. Zato se Slovenija po vstopu v Evropsko unijo ne sme usmeriti le v zagovarjanje lastnih interesov, pač pa mora prispevati svoj delež pri ustvarjanju uspešne evropske integracije, ki bo ekonomsko konkurenčna na svetovnih tržiščih in obenem dejavnik politične stabilnosti v Evropi in svetu. V ospredje stopa razmišljanje o tem, kako območje stabilnosti razširiti na ostalo Evropo in preiti iz procesa stabilizacije v proces integracije. Slovenija se bo morala vključiti v te procese, pa tudi v dejavnosti Evropske unije pri zagotavljanju pomoči tretjim državam in pri varstvu človekovih pravic v svetu. Zaradi dobrega poznavanja jugovzhodne Evrope je naša odgovornost še toliko večja. Slovenija je bila povabljena, da vstopi v Nato, in ima s tem vse možnosti, da zagotovi svojim državljanom najvišjo možno raven nacionalne varnosti. Prepričan sem, da bomo to tudi storili. Naše članstvo v Natu je pomemben izziv, ki zahteva poglobljen razmislek. Ni namreč daleč čas, ko smo poslušali, ponavljali in verjeli, da nikoli več ne bo vojne,in vendar smo jih v prejšnjem desetletju v našem širšem geografskem prostoru doživeli več kot kdajkoli prej. Nihče danes ne more napovedati, kakšna bo podoba oziroma usoda tega prostora čez deset ali petnajst let. Povabila v Nato ne bi bilo, če Slovenija ne bi vsestransko napredovala, če ne bi na nek način izvažala miru in stabilnosti v vso regijo. V Nato smo bili povabljeni, ker nas Nato potrebuje in ker ga potrebujemo tudi mi. Želimo si, da bi se proces širitve Nata nadaljeval in bi njegova vrata ostala odprta za vse, ki si vanj želijo. Z vstopom v Nato se bomo lažje odrekli splošni vojaški obveznosti in jo nadomestili s poklicnimi vojaki ter prostovoljnimi rezervisti. Majhna država na robu velikega nestabilnega območja si sama ne more zagotoviti celovitein zadostne obrambne varnosti. Varnost in kolektivna obramba znotraj Nata bosta cenejši in zanesljivejši. Z mnogimi državljani in strokovnjaki pri nas, pa tudi v Evropi, delim mnenje, da se bo moral v bodoče spreminjati tudi Nato. Novi varnostni izzivi zahtevajo premislek o načinih in vsebini delovanja te zveze. Pri tem mislim zlasti na nujno preusmerjanje pozornosti od klasičnih obrambnih nalog na zagotavljanje varnosti z različnimi instrumenti preprečevanja kriznih situacij, terorističnih napadov in podobno. Slovenija mora vlagati v svoj obrambni sistem brez vstopa v Nato vsaj toliko, kot če bi postala njegova članica. Vendar pa je stopnja nacionalne varnosti ob vstopu v zvezo Nato neprimerljivo višja. S takšno držo in s prepričljivimi argumenti se bo nova vlada zavzemala za vstop Republike Slovenije v Nato. Končna odločitev o vstopu v Nato bo na referendumu pripadla državljankam in državljanom in njihovo voljo bo vlada dosledno spoštovala. Mednarodni odnosi in zunanja politika po eni strani postaja za Slovenijo vse pomembnejša. Po drugi strani pa se bodo zmanjšale razdalje in razlike med domovino in tujino. S članstvom v Evropski uniji in v Natu bo meja vse manj, možnosti za Slovenijo in Slovence bo vedno več. Slovenci bodo poslej, tudi kadar bodo potovali ali živeli daleč od doma, ostajali znotraj povezanega in celo enotnega sistema. Da bi lahko zunaj Slovenije govorili z enim glasom, moramo izboljšati sodelovanje in koordinacijo doma. V sodelovanju z državnim zborom, s predsednikom republike in z drugimi ustanovami sistema si bo vlada prizadevala za čim bolj racionalno, koordinirano in skladno delo. V zunanji politiki si ne želimo podvajanja, ampak delitev dela. Ne želimo si prestižnega boja, ampak medsebojnega razumevanja in pomoči. Državne ustanove si morajo pomagati. Diplomacija mora pomagati gospodarstvu. Znanost in šolstvo morata pomagati obrambi in diplomaciji. V majhni Sloveniji ni možnosti za skrivanje informacij, ampak jih je potrebno deliti in izmenjavati. Naj izpostavim le nekaj nalog iz zunanje politike. Ohraniti moramo dobre sosedske odnose ter partnersko sodelovanje s sosednjimi državami, ob sočasni skrbi za slovenske manjšine v teh državah. Ohraniti je treba aktivno politiko do jugovzhodne Evrope ter ji nuditi vso pomoč pri približevanjuk evroatlantskim integracijam, saj je stabilnost jugovzhodne Evrope vitalnega pomena za Slovenijo. Pomoč jugovzhodnim sosedom, da bi čimprej postali člani Evropske unije in Nata, ni fraza, ampak slovenski nacionalni interes. Slovenija lahko znotraj Evropske unije in Nata odigra vlogo enega od ključnih poznavalcev razmer in procesov v jugovzhodni Evropi. Potrebno je utrditi status Slovenije kot srednjeevropske in tudi sredozemske države. To naj se odraža v bilateralnih odnosih in povezovanjih z državami v tem prostoru. Potrebna je prilagoditev diplomatsko-konzularne mreže novim razmeram ter dodatna okrepitev ekonomske diplomacije in podpore gospodarstvu v tujini. Med cilje koalicijskega sporazuma o sodelovanju v Vladi Republike Slovenije, ki so ga dosedanje vladne stranke sklenile pred dvema letoma, smo na prvo mesto zapisali strpnost in več povezovanja v Sloveniji, upoštevanja svobode izbire, uveljavljanja novih idej in nevsiljevanja starih ideologij, prihodnost brez travm preteklosti. Seveda ne trdimo, dasmo vse to že dosegli, saj gre za načelne cilje, ki so bolj ideal, h kateremu je treba stremeti, kot pa nekaj, kar je mogoče doseči enkrat za vselej. Toda dejstvo, da Slovenija v očeh tujih opazovalcev velja za politično stabilno državo, pravzaprav za tovrstno izjemo v regiji, po svoje kaže, da smo na dobri poti. Tudi sami želimo hoditi po taki poti. Spoštovani! Osnova delovanja nove vlade bodo vizije, strategije, programi in naloge, opredeljeni v koalicijskem sporazumu o sodelovanju v vladi Republike Slovenije, ki so ga sklenile Liberalna demokracija Slovenije, Združena lista socialnih demokratov, Slovenska ljudska stranka in Demokratična stranka upokojencev, v strategiji gospodarskega razvoja Slovenije, v predpristopnem ekonomskem programu in državnem razvojnem programu, v dopolnitvah koalicijskega sporazuma, v katerih bomo opredelili prioritete za prihodnje obdobje. Upoštevali bomo tudi vse domišljene predloge opozicije in še posebej pozorno se odzvali na predloge državljank in državljanov. Slovenija je v zadnjem desetletju prehodila uspešno pot gospodarskega razvoja. Na začetku novega tisočletja je ena redkih tranzicijskih držav, ki so presegle predtranzicijsko raven gospodarske aktivnosti. V tem času vseskozi dosega višjo gospodarsko rast kot države članice Evropske unije. V letu 1996 je tako Slovenija dosegla 64% povprečnega bruto proizvoda na prebivalca po kupni moči Evropske unije, v letu 2001 pa že 70%. V tem obdobju smo uspeli zagotoviti razmeroma visok delež investicij v bruto domačem proizvodu,ki je vse od leta 1994 že višji kot v Evropski uniji. Spremljata ga tudi visoka stopnja varčevanja in odprtost gospodarstva, ki se kaže v visokem deležu uvoza in izvoza v bruto domačem proizvodu. Kljub še vedno prehitremu naraščanju plač v javnem sektorjuv zadnjih letih vendarle beležimo umirjeno rast plač, ki rastejo počasneje od produktivnosti dela. Tudi zahvaljujoč razumnim dogovorom in delujočemu socialnemu partnerstvu smo znižali brezposelnost na raven, ki je med nižjimi v Evropi. V tem obdobju smo uspeli ohraniti relativno stabilnost slovenskih javnih financ. Izpolnjujemo oba maastrichtska fiskalna kriterija, tako glede deleža javnega dolga kot tudi javnofinančnega deficita v bruto domačem proizvodu. In ne nazadnje, ocena kreditnega tveganja za Slovenijo se je pri vseh neodvisnih mednarodnih agencijah izboljšala do ravni nekaterih članic Evropske unije in je najbolj ugodna med vsemi kandidatkami za vstop v Evropsko unijo. Stanje na področju socialnega razvoja se izboljšuje. Pri tem ima veliko zaslug aktivna socialna politika polpreteklega obdobja. Vrednost indeksa človekovega razvoja kot skupnega kazalca družbenega razvoja je visoka. Primerjava dohodkovne neenakosti in stopnje tveganja revščine s povprečjem v Evropski uniji kaže, da sta obe pri nas precej manjši. Na področju izobraževanja se Slovenija po razvitosti uvršča v zgornjo polovico Evropske unije. S programom varstva starejših, ki ga vlada izvaja v zadnjih petih letih, se je začel izboljševati odnos družbe do starejših, zagotovljenih je več oblik socialnovarstvenih storitev, razširile so se tudi izvajalske mreže, regionalni pristop do razpoložljivih kapacitet pa je enakomernejši. Na podlagi nacionalnega stanovanjskega programa je vnovič oživela gradnja socialnih in neprofitnih stanovanj. Pomembno vlogo pri tem bodo v bodoče morale odigrati tudi občine, še zlasti pri pridobivanju stavbnih zemljišč. V zadnjih dveh letih sta se dostop in uporaba interneta povečala z 20% gospodinjstev na 37%. Za razliko od nekaterih drugih tranzicijskih držav, je Slovenija ohranila tudi razmeroma stabilen sistem zagotavljanja javnega interesa na področju kulture. Ob tem je rasla kakovost umetniške produkcije, ki se kaže tudi z vse opaznejšim uveljavljanjem slovenske kulture v Evropi in v svetu. V zadnjem času denimo pri filmski produkciji. Spoštovani! V preteklem obdobju smo torej dosegli veliko, in to praktično na vseh področjih našega življenja. Lahko bi rekli, da smo že zgradili hišo, sedaj si jo moramo še urediti tako, da bomo v njej čimbolj udobno živeli. Naše možnosti in ambicije so velike. Želimo postati aktiven del razvitega, demokratičnega sveta. Želimo si, da bi bile naše državljanke in državljani deležni vseh dobrobiti svetovnega razvoja. Zato pa moramo sprostiti in spodbuditi vse razvojne potenciale, ki so nam na voljo in ki jih ni malo. V minulem desetletju smo izvedli postopno in razmeroma uspešno tranzicijo na mnogih področjih našega življenja. Za zagotavljanje kakovostnega in stabilnega razvoja države in gospodarstva pred in po vključitvi v Evropsko unijo pa nujno potrebujemo dodaten, kakovosten premik v razvojni in ekonomski politiki, ki naj nadgradi dosedanje tranzicijske reforme, pa tudi oblikovanje institucionalnega okvira tržnega gospodarstva, ki bo skladen s pravili Evropske unije in osredotočen na makroekonomsko stabilizacijo. Pospešeno moramo delati pri dokončanju preostalih tranzicijskih nalog in optimalno kombinirati ekonomske in strukturne politike na poti v Evropsko unijo, da bomo organizacijsko in kadrovsko in vsebinsko pripravljeni na nove pogoje delovanja države in gospodarstva v Evropski uniji, ERM2 in EMU. Potrebujemo program izvedbe strategije pospešenega spodbujanja razvoja, gospodarskih, človeških in okoljskih razvojnih dejavnikov. In ne nazadnje, potrebujemo moderno, fleksibilno, strokovno vlado, javno upravo in javne storitve. Potrebno bo izgraditi sisteme, ki bodo sposobni učinkovitega, strokovnega in hitrega odločanja in ki bodo ob obrambi naših nacionalnih interesov spodbujali tudi komunitarni način delovanja Unije. Ti sistemi pa ne morejo biti omejeni le na delovanje izvršilne oblasti oziroma političnih struktur, pač pa bodo morali vključiti gospodarske subjekte, sindikate, nevladne organizacije, se pravi vso civilno družbo. Spoštovane poslanke in poslanci! Dovolite mi, da v nadaljevanju pojasnim nekatere od najpomembnejših nalog v naslednjem obdobju. Potrebno bo dokončati uskladitev slovenskega pravnega reda s pravnim redom Evropske unije. Če je bil v preteklih letih poudarek na izpeljavi ključnih reform in vzpostavitvi novih sistemov, pa bo v obdobju do vstopa na zakonodajnem področju poudarek na tistih končnih prilagoditvah, ki so potrebne zaradi dejanskega vstopa Slovenije v Evropsko unijo, zaradi sprememb, ki jih prinaša pravni red Evropske unije, sprejet v zadnjem obdobju. Na politični ravni je najpomembnejša naloga izvedba nujnih sprememb ustave, ki so potrebne za vstop v Evropsko unijo, in seveda izvedba referenduma o vstopu Slovenije v Evropsko unijo ter ratifikacija pogodbe o pristopu. Vlada bo slovenski javnosti tudi v prihodnje celovito predstavljala okoliščine in posledice vstopa v Evropsko unijo oziroma razloge, zaradi katerih je vredno izkoristiti to enkratno zgodovinsko priložnost. S končanjem predpristopnih pogajanj z Evropsko unijo in določitvijo datuma vstopa novih članic v Evropsko unijo je določen tudi časovni okvir dokončne prilagoditve naše ekonomske politike, jasni pa so tudi problemi, ki jih moramo v tem času rešiti. Prvi med njimi je nedvomno inflacija, ki je previsoka in bi bila takšna ob vstopu v Evropsko unijo, ERMZ, gospodarsko nevzdržna. Uspešna vključitev v Evropsko unijo ni mogoča brez znižanja stopnje inflacije na evropsko raven. Zato bo v naslednjih dveh letih nujno potrebno, ob polnem sodelovanju z Banko Slovenije, ustrezno kombinirati restriktivno monetarno in stabilno fiskalno politiko z omejevalno politiko reguliranih cen in umirjeno dohodkovno politiko, zlasti v javnem sektorju. Učinkovito, transparentno upravljanje in zagotavljanje stabilnih javnih financ bo ena izmed prioritetnih nalog tudi nove vlade. Uvedba dveletnega proračuna in izkaz izravnalnega proračunskega deficita za leto 2002 pomembno prispevata k večji transparentnosti slovenskih javnih financ in k bolj preglednemu in selektivnemu sprejemanju novih javnofinančnih obveznosti. Osnovni cilji javnofinančne politike v naslednjih dveh letih so: aktivno prilagajanje odhodkov države razpoložljivim prihodkom, s čimer bo doseženo postopno zniževanje javno finančnega primanjkljaja, določanje ciljnega strukturnega primanjkljaja ob možni uporabi vnaprej določenega in omejenega cikličnega primanjkljaja proračuna v neugodnih gospodarskih razmerah, s čimer bo v omejenem obsegu možno samodejno izravnavanje cikličnih gibanj in s tem tudi vodenje proticiklične gospodarske politike, in zmanjševanje stroškov financiranja javnega dolga, upoštevajoč merila likvidnosti, varnosti in donosnosti. Predloga proračuna za leti 2003 in 2004 jasno kažeta na odločenost vlade Republike Slovenije, da tako zastavljene cilje tudi dosežemo. Ob na novo ocenjeni gospodarski rasti za 2003 in 2004 je predvidena realna rast proračunskih izdatkov za ti dve leti manjša od rasti bruto domačega proizvoda, kar pomeni, da se bo v naslednjih dveh letih delež javnofinančnih odhodkov v bruto domačem proizvodu zmanjšal, prav tako pa se bo v naslednjih dveh letih zmanjševal tudi delež proračunskega in javnofinančnega primanjkljaja ter javnega dolga v bruto domačem proizvodu, s čimer se bodo zmanjšali tudi stroški financiranja javnega dolga in sprostila nujno potrebna sredstva zaambicioznejše financiranje proračunskih razvojnih prioritet. V naslednjih dveh letih bomo v skladu s projektom racionalizacije nabave blaga in storitev za potrebe posrednih in neposrednih uporabnikov širšega sektorja države natančno preverili in racionalizirali javnofinančne izdatke za blago in storitve, s ciljem, da jih znižamo vsaj za 10 odstotkov. Pomembno racionalizacijo in s tem povečanje sredstev, namenjenih za razvojne cilje, bomo v naslednjih dveh letih dosegli tudi na področju plačil obresti. Temeljna instrumenta za nižja plačila obresti bosta optimalna uporaba kupnine iz naslova privatizacije za zmanjšanje javnega dolga in prestrukturiranje javnega dolga oziroma zamenjava dragih, državnih obveznic s cenejšimi. Kljub preteklim intenzivnim tranzicijskim procesom, ostajajo nekateri pomembni in ključni strukturni problemi, ki jih bo potrebno v naslednjem obdobju aktivno razreševati. Gre za prestrukturiranje podjetniškega sektorja, zlasti v tistem delu gospodarstva, kjer je nujno potrebno dodatno spodbuditi dvig konkurenčnosti, tehnološkega razvoja, dodane vrednosti in inovativnosti. Še zlasti to velja za nekatere delovno intenzivne dejavnosti. Drugič. Gre za prestrukturiranje finančnega sektorja, ki zajema dvig njegove konkurenčnosti in mednarodne primerljivosti. V tem okviru sta posebej pomembna priprava in izpeljava drugega finančnega stebra okrog Nove kreditne banke Maribor in dokončna izvedba zakona o lastninskem preoblikovanju zavarovalnic. Sestavni del prestrukturiranja finančnega sektorja mora biti tudi zagotovitev sistemskega poenotenja nadzora nad poslovanjem bank, zavarovalnic, investicijskih skladov in trga kapitala. In tretjič. Gre za liberalizacijo in demonopolizacijo tako imenovanega nemenjalnega sektorja. Zlasti na področju telekomunikacij, energetike in komunalnih storitev. Spoštovani. Na področju socialnega razvoja Slovenije se je potrebno še bolj preusmeriti od tako imenovanih pasivnih oblik pomoči k aktivnim oblikam. Predvsem k tistim, ki odpravljajo vzroke revščine, med katerimi pa so najpomembnejši prenizka izobrazbena raven in neustrezna poklicna usposobljenost ter s tem povezano težje iskanje zaposlitve. Izrednega pomena za dosego ciljev socialne vključenosti pa je tudi zagotovitev možnosti dostopa do stanovanj, ki bodo ljudem omogočila dostojno bivanje in hkrati sistem pomoči pri plačilu najemnin. Z vidika zagotavljanja vključenosti v družbo in s tem zniževanja osebnega tveganja so pred slovensko vlado in njeno politiko posebej pomembne naslednje naloge: dvigovanje izobrazbene ravni, zmanjševanje brezposelnosti, na področju invalidskega varstva povečanje obsega zaposlitvene rehabilitacije in vpeljava novih oblik zaščitnega in podpornega zaposlovanja ter kvotnega sistema zaposlovanja invalidov ter povečanje števila socialnih stanovanj in vpeljava novega sistema subvencioniranja najemnin. Še naprej moramo koordinirano voditi politike, ki bodo znižale stopnjo tveganja revščine pri najbolj ogroženih skupinah, kot so brezposelni, enočlanska gospodinjstva, še zlasti ženske, starejši pari brez otrok, enostarševske družine in družine z vsaj tremi vzdrževanimi otroki. Povečanje zaposljivosti bo vsekakor ena ključnih prioritet vlade Republike Slovenije v naslednjem obdobju. V naslednjih letih se bo treba usmeriti predvsem k naslednjim ciljem: zvišati stopnjo zaposlenosti, zmanjšati bo treba delo na črno, spodbujati mobilnost delovne sile in se še posebej posvetiti regijskim razlikam na področju zaposlovanja; izboljšati kvaliteto dela, ki je pogoj za povečanje zaposlovanja in produktivnosti dela. Za izboljšanje kvalitete dela je izrednega pomena dialog med socialnimi partnerji in dogovarjanje o kolektivnih pogodbah. Zmanjšati razlike pri dostopnosti do trga dela, glede na socioekonomske faktorje in regionalno raven. Zaposlitev je glavni dejavnik socialne kohezije in vključenosti. S stavkom ""Slovenija, družba znanja"", država, v kateri poznamo številne, vsakomur odprte poti in priložnosti za pridobitev ustrezne izobrazbe, je mogoče strnjeno povzeti enega najboljših načinov uresničevanja ustavnega določila o Sloveniji kot socialni državi. Že nekaj časa je očitno, da družbe sodobnosti varne prihodnosti svojih državljanom ne morejo zagotoviti z neomejenim zagotavljanjem različnih vrst dobrin. Prizadevanja mnogih držav so zato usmerjena v zagotavljanje bolj ali manj neomejenih priložnosti za doseganje čim višje stopnje izobrazbe čim večjemu številu ljudi. Za to se je odločila tudi Slovenija, saj lahko tekmujemo z večjimi državami, predvsem z višjo izobraženostjo in usposobljenostjo vsega prebivalstva. Poseben izziv v obdobju, ki je pred nami, predstavlja ponudba dodatnih priložnosti za izobraževanje odraslih. Omogočiti uspeh, je geslo koncepta razvoja človeških virov, ki si ga za svoj cilj zastavlja tudi Republika Slovenija. Da bi uspeh tudi dejansko omogočili, pa potrebujemo priložnosti za tiste, ki so na to pripravljeni in zmorejo doseči najmanj štiriletno relativno splošno izobrazbo, za vse, da pridobijo vsaj prvi poklic, da nadaljujejo izobraževanje v razvejanem posrednem izobraževanju, zaizobraževanje odraslih, ki želijo in potrebujejo izobrazbo, ki je višja od njihove obstoječe, izobraževanje za tretje življenjsko obdobje in z uporabo informacijsko-komunikacijske tehnologije s strani vseh generacij. Slovenija potrebuje tudi korak naprej na področju znanosti, za začetek na področju večje finančne avtonomije. Ob nujno potrebni finančni avtonomiji univerze je treba vzpostaviti tudi od politike čim bolj neodvisen sistem financiranja raziskovalne dejavnosti. Raziskovalni inštituti in univerza bodo tako dobili razvidno odgovornost za lasten razvoj. Povečala se bo njihova odgovornost za iskanje tesnejše povezanosti, posebej aplikativnega dela raziskav in praktično usmerjenega študija z gospodarstvom in drugim družbenim okoljem ter prehodnost znanstvenikov med univerzo in inštituti. Očitno je tudi, da bodo potrebna dodatna vlaganja, tako države kot gospodarstva v znanje, raziskave in razvoj tehnologij. Temeljna vodila politike na področju zdravstvenega varstva bodo povečana solidarnost, povečana odzivnost na potrebe državljanov, povečana odgovornost vseh uporabnikov in izvajalcev zdravstvenega varstva, pravična in učinkovita delitev sredstev, povečana dostopnost vseh državljanov do zdravstvenih storitev, izboljšano varovanje pravic bolnikov, stalna rast kakovosti zdravstvenih storitev in povečana soudeležba državljanov pri odločanju. Za spremljanje uresničevanja take politike bo potrebno dograditi sistem za spremljanje in analizo zdravja državljanov in stopnjo njihovega zadovoljstva s sistemom zdravstvenega varstva. Temeljno načelo sistema zdravstvenega varstva mora biti usmerjenost v državljana oziroma v skupine državljanov s podobnimi zdravstvenimi tveganji. Na podlagi teh vodil bomo pripravili dopolnjeni nacionalni program zdravstvenega varstva, ki bo dal večji poudarek področju javnega zdravja. Cilj je državljan, ki že v mladosti pridobi dovolj znanja in vrednot, ki ga usmerjajo v zdrav način življenja. Predvidena reforma bo pomenila družbeni dogovor o razmerju med potrebami in pričakovanji državljanov glede zdravja in zdravstvenega varstva na eni strani ter količino vložkov, ki so jih državljani pripravljeni investirati za to. Ta dva dela sta ključnega pomena, zato njuna izpeljava ni možna brez poprejšnjega soglasja med socialnimi partnerji. Skladnejši regionalni razvoj in regionalizacija bosta med najpomembnejšimi prioritetami nove vlade. Temeljni strateški cilj regionalne politike bodo podpora, spodbujanje in kreiranje regionalnih razvojnih potencialov, usmerjenih v enakomernejše povečevanje blaginje prebivalcev vseh slovenskih regij. Najpomembnejši mehanizmi, s katerimi bomo udejanili skladnejši regionalni razvoj, so: krepitev regionalnih središč nacionalnega pomena z načrtno in koordinirano državno in lokalno razvojno politiko: aktivno vključevanje, oblikovanje in izvajanje evropske regionalne politike z usposobitvijo za polno pridobivanje sredstev, strukturne in kohezijske politike Evropske unije in predvsem za njihovo učinkovito porabo; krepitev vloge prostorskega planiranja, dokončna izpeljava reforme kmetijske politike, zlasti v funkciji razvoja podeželja in uveljavljanje lokalne samouprave ter oblikovanje pokrajin. Pokrajine bodo pomembno orodje decentralizacije oblasti ter bolj poudarjenega policentričnega razvoja in nujnega odpravljanja prevelikih razlik v razvitosti med regijami. Uveljavitev pokrajin pa ne sme povečati relativnih stroškov upravljanja celotne družbe, zato bo temeljila na doslednem spoštovanju načela sorazmernega prenosa pristojnosti in virov financiranja. Kultura je pomemben dejavnik gospodarstva in družbenega razvoja. Kulturna dediščina, kultivirana krajina in festivali pomenijo enega ključnih dejavnikov turističnega gospodarstva. Kulturna ustvarjalnost prispeva k ustvarjalnosti in inovativnosti človeških virov tudi na drugih področjih. V prihodnjem obdobju je potrebno sprejeti in pričeti izvajati nacionalni program za kulturo. Določitev strateških ciljev na področju kulture in kulturnega razvoja Slovenije za dolgoročno obdobje je ena od prioritet vlade, še zlasti z vidika ohranjanja kulturne identitete slovenskega naroda v množici narodov v Evropski uniji. Pospeševanje procesov informatizacije in nastajanje informacijske družbe je bila in ostaja ena od prioritet vlade Republike Slovenije. Še zlasti je pomembno ustvarjanje stabilnih pravnih okvirjev in varnostnih politik, ki bodo pospeševale razmah elektronskega poslovanja v gospodarstvu, pri čemer bomo posebno pozornost namenili elektronskemu poslovanju malih in srednjih podjetij. Z ukrepi računalniškega internetnega opismenjevanja je treba zmanjšati tako imenovano digitalno ločnico. V tem okviru naj omenim samo medresorski projekt računalniškega izobraževanja brezposelnih, kar bo povečalo njihove možnosti na trgu dela. Najpomembnejši nalogi na področju pravosodja sta modernizacija pravosodja in priprava ustrezne zakonodaje, implementacije slovenske in evropske pravosodne politike. Čeprav s sodnimi zaostanki srečuje večina sodišč po svetu, to ne more biti naš izgovor. Število sodnih zaostankov bo potrebno močno zmanjšati in tako zagotoviti predpostavke pravne države, predvsem pravico do sojenja v razumnem roku. Vlada bo še naprej skrbela za pogoje, ki bodo omogočali tekoče delovanje sodstva. Projekt elektronskega vodenja zemljiške knjige bo potrebno nadaljevati in dokončati. Po njegovem dokončanju bo potrebno omogočiti ustrezen javni dostop do podatkov zemljiške knjige v elektronski obliki, enako tudi do podatkov sodnega registra. Obe javni knjigi bo potrebno dokončno povezati tudi z informacijskim sistemom za podporo dela sodišč in z drugimi registri in evidencami podatkov, kar bo omogočilo tekoče izmenjavanje in dopolnjevanje podatkov v najsodobnejših oblikah ter olajšalo poslovanje strank in organov. Vlada si bo še naprej prizadevala za čimprejšnje dokončanje postopkov denacionalizacije. Pripravila bo enoten nacionalni načrt zaključka denacionalizacije, na podlagi katerega bo opredeljen tudi časovni okvir. Osrednja naloga na področju notranje varnosti bo še naprej zmanjševanje varnostnih tveganj vseh vrst in zagotavljanje notranje varnosti po najzahtevnejših evropskih standardih. Za to bo poskrbel z evropskim usklajen pravni red, tako pri varovanju bodoče zunanje meje Evropske unije kot tudi pri zatiranju vseh oblik kriminalitete ter zagotavljanju javnega reda in miru. Uveljavljanje zahtevnih schengenskih standardov nadzora bodoče zunanje meje je eden od najpomembnejših in finančno najzahtevnejših nacionalnih projektov. V prihodnje bo osrednja pozornost vlade namenjena nadaljnji izgradnji infrastrukture, razvoju kadrov in tehnični posodobitvi. Za izvedbo projektov si bomo prizadevali pridobiti dodatna finančna sredstva iz skladov Evropske unije in uveljaviti pravilo delitve bremen med vsemi državami članicami. Izhodišče za to je resolucija evropskega parlamenta iz leta 1998, ki določa, da so za učinkovit nadzor zunanjih meja Evropske unije odgovorne vse države članice. Na področju izvajanja nacionalnega programa izgradnje avtocest pospešeno potekajo vse potrebne aktivnosti. V osnovnem planskem aktu s področja avtocest je za upravljanje, vzdrževanje in gradnjo avtocest predvidenih v letu 2003 34 odstotkov več finančnih sredstev kot v letošnjem letu. Za samo gradnjo pa je predvidenih dobrih 38 odstotkov več sredstev kot letos. Razvojni program izgradnje avtocest do leta 2005 je pripravljen s ciljem prioritetne izgradnje avtocestnih povezav v smereh, ki so trenutno najbolj prometno obremenjene. Ob tem pa je potrebno proučiti tudi možnost vključevanja dodatnih izvenproračunskih virov na področju gradnje, upravljanja, vzdrževanja cestne infrastrukture, predvsem avtocestnega omrežja. Na segmentu ostalih državnih cest, to je glavnih in regionalnih cest, bo osnovni cilj dolgoročnega razvoja izboljšati razmere na državnih cestah ter ob njih in s tem prispevati k trajnemu razvoju države. Strateški cilj razvojnega programa glavnih in regionalnih cest bo omogočiti primerne pogoje dostopnosti glede na geografski položaj ter učinkovito in gospodarno notranjo povezavo na celotnem področju Slovenije z upoštevanjem demografsko ogroženih obmejnih in turističnih območij. Investicije v mrežo glavnih in regionalnih cest bodo usmerjene v odpravo tistih ozkih grl v obstoječi cestni infrastrukturi, ki že ali bi v bližnji prihodnosti predstavljala omejitveni faktor gospodarskega in družbenega razvoja, pri čemer pri načrtovanju ukrepov ne bo pozabljeno načelo skladnega regionalnega razvoja. Večji poudarek pa bo v prihodnje dan tudi varstvu glavnih in regionalnih cest ter varstvu prometa na njih. Ključna naloga na področju prostora je sprejetje strategije prostorskega razvoja in prostorskega reda. Ta dva dokumenta oziroma prostorska akta bosta nadomestila sedanji državni prostorski plan iz leta 1986, ki že zdavnaj ni več prilagojen razvojnim zahtevam Slovenije. Ob nacionalnem programu boja zoper kriminaliteto, ki ga bo vlada predložila v obravnavo državnemu zboru v prihodnjem letu, ter že sprejetem nacionalnem programu varnosti cestnega prometa izpostavljam naslednje prioritete: učinkovito preprečevanje in preiskovanje vseh oblik organizirane kriminalitete s poudarkom na boju zoper trgovino z drogami in prepovedanimi substancami ter trgovino z ljudmi, preprečevanje in učinkovito zoperstavljanje vsem oblikam nasilja, predvsem nasilju v družini in nasilju nad otroki, preiskovanje novih oblik gospodarskega kriminala v povezavi s trgom kapitala in mednarodnimi finančnimi transakcijami, zagotavljanje večje varnosti v cestnem prometu in zmanjšanje števila žrtev v prometnih nesrečah za 50% do leta 2005 v primerjavi z letom 1995. Vlada bo nadaljevala s procesom poenostavljanja organiziranosti državnih organov. Pri tem bo izhajala tudi iz evropskih izkušenj, saj mora biti slovenska država organizirana tako, da bo kakovosten in učinkovit sogovornik ustreznim evropskim institucijam. Nadaljeval se bo proces deregulacije ravnanj do državljank in državljanov ter pravnih subjektov, da bi odpravili pretirano normiranost njihovega obnašanja oziroma ravnanja. Preverili bomo vse predpise, in sicer z vidika smotrnosti, nujnosti, potrebnosti in racionalnosti posameznih postopkov v različnih fazah izvajanja in pridobivanja upravnih storitev. Slovenija je majhna država in naš vpliv v Evropi bo odvisen predvsem od naše kreativnosti in sposobnosti doseganja notranjega soglasja o ciljih in prioritetah. Vključvanje vseh generacij v proces oblikovanja družbenih odločitev je za to ključnega pomena. Med mladimi je treba krepiti vrednote sodobne demokratične družbe, kot so svoboda, enakopravne možnosti, odgovornosti, podjetniški duh, etika individualnega prizadevanja, strpnost in solidarnost. Povečati je treba njihovo participacijo v družbi ter spodbujati osebno avtonomijo in socialno integracijo, še zlasti z zviševanjem izobrazbe in ustvarjanjem priložnosti za zaposlitev ter lažjim dostopom do stanovanj. Mladim želimo zagotovitimladost kot obdobje produktivnega življenja, iskanja in eksperimentiranja. Skozi mladinsko politiko bomo zagotovili možnosti in pravico izbire, iskanja in izražanja ter udejanjanja lastnih zamisli, stališč in pogledov. Spoštovani! Pred nami je obdobje novih priložnosti in preizkušenj. Prepričan sem, da bomo preizkušnje prestali in priložnosti izkoristili. Upam, da bomo pri tem opravili vsak svoj del naloge in dobili vsak svoj del priložnosti. Želim si, da bi tako koalicijske kot opozicijske stranke še naprej odgovorno ravnale, tako kot so ravnale v preteklih letih. Tudi nova vlada bo pri tem zavzeto prevzela nase svoj del odgovornosti. Za Slovenijo se z vstopom v največje mednarodne integracije tako rekoč začenja drugi polčas. Menim, da lahko dvignjenih glav vstopimo vanj. Hvala lepa."
2,ParlaMint-SI_2020-12-29-SDZ8-Izredna-55.u32,OTHER,-1.0,2020-12-29,0.0070237405598163605,"Spoštovani. Danes obravnavani zakon je težak pol milijarde evrov. Ponavljam, pol milijarde evrov. Trenutna oblast je zelo širokogrudna, ljudje na terenu pa so nezadovoljni. Za takšno stanje ni razumske razlage. Včasih so se volilni glasovi kupovali s sprejetjem zakonom vrednih nekaj milijonov evrov, danes so na mizi milijarde in ljudje še vedno niso zadovoljni. Takšen utrip družbenega nezadovoljstva nas skrbi, saj si ne znamo razjasniti, čemu to nezadovoljstvo. Ta zakon pokriva velik del družbenega življenja, gre za različne panoge, katere omejeni zakon posega. Nemogoče je poskrbeti, da bodo vsi zadovoljni. Že znotraj same družine prihaja do nesoglasij, kako šele poenotiti celotno državo. Če se podeli upravičenje eni družbeni skupini, že druga pristavi svoj lonček. Nekaj je pač treba potegniti naprej. Seveda se z vsemi ukrepi, ki so danes na mizi, ne moremo strinjati, ker niso skladni z našimi programi stranke. Sterilne pravičnosti na ravni zakonodajnega telesa pač ni mogoče doseči, skrbi pa nas nekaj povsem drugega. Slovenska nacionalna stranka je nasprotovala vstopu v Evropsko unijo. Pogodba o delovanju Evropske unije določa, da unija sprejme ukrepe za vzpostavitev in zagotavljanje delovanja notranjega trga. Notranji trg pa zajem prost pretok blaga, oseb, storitev in kapitala. Sprašujemo se, ali res? Pretok? Proti? Za primer dajem teoretični primer frizerski salon, ki na Malti lahko obratuje, na Irskem ne sme. Ali je to res enotni notranji trg? Ali bolj specifično, med tem ko se v naši državi trgovine zaprejo, v sosednji Avstriji potrošniki brezskrbno nakupujejo. Enako stanje velja tudi na smučiščih. Sprašujem se tudi, kje je nadzor nad državljani tretjih držav, saj se le-ti ob vstopu v Sloveniji izgovorijo, da delajo tranzit. Resnica, ne boste verjeli, je pa druga. Na bencinskih servisih se hitro razgubijo. Takšno stanje krepi nezadovoljstvo med ljudmi. Ali gre res za zagotavljanje enotnega notranjega trga? Naši podjetniki ne morejo ustvariti dobička, med tem ko ga čez mejo lahko. Tukaj ni enake obravnave, čeprav bi naj vsi delovali na skupnem enotnem trgu. Ljudje si želijo delati. Želim povedati, da Evropska unija v odzivu na zdravstveno krizo popolnoma odpovedala. Enotnih ukrepov za vse države članice ni. Sprašujemo se, zakaj se na ravni Evrope ne sprejmejo enotni ukrepi, ki bodo enotno obremenili ekonomije vseh držav članic. Po koncu te zdravstvene krize bodo še večje razlike med bogatim severom in revnim jugom. Hvala za pozornost."
2,ParlaMint-SI_2020-07-14-SDZ8-Redna-19.u28,OTHER,-1.0,2020-07-14,0.9906226396560669,"Spoštovani gospod predsednik, spoštovani kolegice in kolegi, spoštovani državljanke in državljani Republike Slovenije! Slovenija, Evropa in svet smo se z novim letom bili primorani soočiti z vrsto izzivi, ki so korenito spremenili naše delovanje, mišljenje in na sploh našo percepcijo življenja. Kdo od nas bi na kaj takega pomislil, da nam le en majhen virus lahko tako spremeni življenje in ustvari kaos? In kaos je bil tudi v naši domači politiki, ne v strankah takratne opozicije, ampak v nekaterih strankah koalicije. Že tako trhla in manjšinska takratna koalicija ni našla skupnega jezika. Menjave vodstvenih kadrov, če citiram gospoda premierja, takratnega premierja »če hočem kot nov človek kaj spreminjati, potem je nujno izvesti kadrovske menjave« niso obrodile sadov. Njihov opozicijski partner stranka Levica je vladajoči stranki Listi Marjana Šarca pokazala roge. Z zadnjim medijskim spinom je želel sedaj že bivši premer v zelo resnih časih, ko nam je nevidni sovražnik COVID-19 že zakorakal skozi vrata, pozivati državljanke in državljane na volitve, ljudstvo temu ne resnemu in ne državotvornemu predlogu ni nasedlo. In vrnimo se nazaj k nastajajoči si novi koaliciji. Za dobrodošlico je prejela prazna skladišča. Neresno obravnavanje nevidnega sovražnika, smučanje v tujini in kolaps skoraj celotnega javnega življenja v Republiki Sloveniji. Skupaj smo zavihali rokave in hitro ter državotvorno začeli reševali probleme in stiske vseh v naši državi. Ta koalicija ni imela dve leti ležernega delovanja, ni imela 100 dni miru opozicije, ampak zelo nastrojeno opozicijo, ki je spoznala svojo zmoto in njihov srdit boj, da bi se vrnili nazaj na oblast. Naša prazna skladišča in abnormalno svetovno povpraševanje po medicinski opremi in predihovalnikih je ustvarila zelo izkrivljeno sliko ponudbe in povpraševanja, na kratko kaos. Slovenija ne bila edina država, težave so imeli tudi druge države po svetu na samem koncu koncev pa tudi Evropska komisija. Zavedamo se, da tisti, ki dela tudi greši ter da je predvsem po bitki lahko biti general. In ta general po bitki želijo postati današnje stranke v opoziciji. Rožljanje s preiskovalno komisijo se stranke v opoziciji, če smo natančni Listi Marjana Šarca, napovedali dne 15. aprila 2020. Ni bilo dneva, ko so omenjene stranke celih 20 dni vsak dan operirali z neresnicami in pol resnicami največkrat v medijih. Zato smo v koaliciji po 20-ih dneh, kolegice in kolegi, po 20-ih dneh vložili zahtevo za preiskovalno komisijo. Opozicija pa je potem le uspela nekaj ur kasneje tudi sama vložiti svojo preiskovalno komisijo. Ne morem se znebiti občutka, da je opozicija želela rajši kot da bi spisala vlogo za preiskovalno komisijo, rajši tekmovati pred mediji kdo bo imel več medijskih nastopov. Sam preiskovalno komisijo absolutno podpiram, prav tako podpiram natančen pregled delovanja sedanje in prejšnje vlade, potrebno je enkrat za vselej celovito in natančno preiskati vse, ki so bili kakorkoli povezani z nabavim in ukrepi pred epidemijo in pozneje. Poslanska skupina Nova Slovenija – krščanski demokrati smo bili prvi, ki smo podprli pobudo za preiskovalno komisijo o nabavah zaščitne opreme, zato si želim, da enkrat za vselej ovržemo vse polresnice in neresnice. Za konec želim komisiji uspešno delo. Hvala za besedo."
2,ParlaMint-SI_2007-01-30-SDZ4-Redna-24.u168,OTHER,-1.0,2007-01-30,0.03936868906021118,"Hvala za besedo, gospod podpredsednik. Kolegice in kolegi! Nasilje je v marsikaterem pogledu postalo tako običajen del vsakdanjika, da ga velikokrat sploh več ne opazimo. Glede nasilja v družini še dandanes prevladuje prepričanje, da se v družinske zadeve ni dobro ali pametno vmešavati. Nevarno je, če nasilja ne prepoznamo, če ga opravičujemo, minimaliziramo, predvsem pa je nevarno, če ga ignoriramo. Tudi tako, recimo, da ne sprejmemo potrebne zakonodaje. V Sloveniji se v zadnjih nekaj letih več govori in piše o nasilju, ki se dogaja za domačimi zidovi, pa vendar je ta Vlada stopila tri korake nazaj pri sprejemanju zakonodaje na tem področju in v parlament doslej še ni predložila Predloga zakona o preprečevanju nasilja v družini. Gre za sistemski zakon, ki je bil za zakonodajno proceduro pripravljen že v letu 2004. V poslanskem klubu LDS upamo, da bo nova ministrica imela več posluha tudi za problem nasilja v družini, pred katerim si ne moremo in ne smemo zatiskati oči. Nasilje v družini ne ogroža samo žensk, žrtve so tudi otroci, v določenem odstotku pa tudi moški. Evropske države hitijo zapustiti in pozabiti obdobja, ko je nasilno in poniževalno kaznovanje otrok veljalo za običajno in sprejemljivo. Švedska je začela uvajati reformo zakona pred pol stoletja in postala prva država na svetu, ki je leta 1979 izrecno prepovedala telesno kazen. To je sedaj uzakonjeno tudi v Avstriji, Bolgariji, Hrvaški, Cipru, Danski, Finski, Nemčiji, Madžarski, Islandiji, Italiji, Latviji, Norveški, Portugalski, Romuniji in Ukrajini. Nizozemska in Slovaška pa sta napovedali, da bosta sprejeli zakon proti telesni kazni. Srčno upamo, da se bo tem državam pridružila tudi Slovenija in da bomo zmogli to zapisati tudi v Družinski zakonik, ki je prav tako pripravljen, pa je spet nekje obtičal. Ker gre za deklarativno izjavo, ki ne vsebuje konkretne vsebine oziroma predlogov ali priporočil, kaj šele zavest, ki naj bi jih upoštevale ali jih implementirale države članice, so predvsem vlade držav članic Sveta Evrope tiste, ki morajo oziroma bi morale pripraviti ustrezno zakonodajo ali jo spremeniti ter oblikovati nacionalne politike, kar bi predstavljalo okvir boja proti nasilju nad ženskami. Lani sprejeta deklaracija je tako lahko oblika pritiska ali pobude nacionalnih parlamentov, združenih pod okriljem Sveta Evrope, da vlade spremenijo zakonodajo oziroma oblikujejo politike na podlagi tako priporočil Sveta ministrov, akcijskega načrta in vseh ostalih aktov Sveta Evrope kot tudi predlogov s strani Evropske komisije, zbranih v haaškem programu, katerega prva prednostna naloga so človekove pravice in državljanstvo, kamor spada tudi boj proti nasilju nad ženskami, pa tudi nad otroki in moškimi. Uresničevanje haaškega programa je pred kratkim obravnaval tudi Državni zbor Republike Slovenije. Upamo, da bodo slovesnemu sprejemu deklaracije sledili tudi konkretni projekti in da bo boj proti nasilju nad ženskami resnično prednostna tema evropskih nacionalnih parlamentov, torej tudi slovenskega, in da ne bo ostalo le pri zapisanih besedah in deklarativni izjavi podpore deklaraciji Parlamentarne skupščine Sveta Evrope. V poslanskem klubu bomo to deklaracijo podprli. Hvala."
3,ParlaMint-SI_2002-02-28-SDZ3-Redna-13.u26,SDS,0.75439453125,2002-02-28,0.4055462181568146,"Hvala lepa, gospod predsednik. Tudi v poslanski skupini Socialdemokratske stranke podpiramo predlog zakona o spremembah in dopolnitvah zakona o varnosti cestnega prometa, ker odpravlja to nelogičnost, predvsem pa ta predlog zakona podpiramo zato, ker uvaja bistveno novost v našem prostoru, to je uvedbo posebnega praktičnega usposabljanja za prvo kategorijo voznikov motornih vozil v Republiki Sloveniji, kar je v skladu z evropskimi direktivami in kar je, po našem prepričanju, izjemnega in ključnega pomena za izboljšanje varnosti v cestnem prometu. Načelo, ki je zapisano v 5. členu omenjene novele zakona in ki popravlja 124. člen osnovnega zakona o varnosti cestnega prometa, je prvi korak in pri voznikih motornih koles uvaja poseben praktični del priprave vozniškega izpita za vožnjo motornih koles v primeru opustitve omejitve pri 21. letih. Prepričani smo, da je ta novost nujna, dobrodošla in da je tudi v skladu s tem, kar smo zapisali v fazi sprejemanja nacionalnega programa varnosti cestnega prometa v Republiki Sloveniji. Prepričani smo tudi, da je dosledno izvajanje tega načela, zapisanega v 5. členu, pogojeno tudi s pripravo ustreznih poligonov in ne nazadnje ustreznih kadrov, ker le na ta način bomo lahko ustavili morijo, ki se dogaja na slovenskih cestah in ki je še posebej prisotna pri najbolj rizični skupini voznikov, to je pri voznikih motornih koles. Mislim, da je to logičen odgovor državnega zbora na povečano število voznikov motornih koles in dolžni smo poskrbeti za to, da se praktično usposabljanje voznikov tako motornih koles kot voznikov vseh kategorij motornih vozil čim prej uvede v prakso. Pričakujemo, da bo celovita sprememba zakona, ki je bila danes že najavljena, šla v to nujno smer. Prav tako podpiramo tudi tisti del zakona, ki omogoča obratovanje turističnih vlakcev z dvema ali več vagoni. Vse lokalne posebnosti v smislu omejevanja konkurence, kar je bilo izpostavljeno na seji odbora, je po našem mnenju mogoče urediti z občinskimi odloki. Mnenja pa smo, da je to nujno urediti, ker so ti turistični vlakci v kar več sredinah v Sloveniji pomembna turistična pridobitev in ne nazadnje tudi način, kako iz turističnih centrov, iz turističnih krajev odpraviti promet, odpraviti zagato z mirujočim prometom, s parkiranjem, in na ta način izboljšati tudi prometno varnost. Hvala lepa."
3,ParlaMint-SI_2013-03-28-SDZ6-Redna-12.u80,SDS,0.70849609375,2013-03-28,0.36708030104637146,"Hvala za besedo. Lep pozdrav vsem prisotnim! Zakon o varnosti v železniškem prometu določa pogoje za varen, urejen in neoviran javni železniški promet, ki se izvaja po enotnem tehnično-tehnološkem postopku. Pogoji za varen železniški promet se nanašajo na železniško progo, vseevropski železniški sistem, interoperabilnost, razvoj in upravljanje varnosti v železniškem sistemu, križanja prog in cest, železniška vozila, prometna pravila, prometno signalizacijo, izvršilne železniške delavce, notranji nadzor, disciplinske ukrepe, izredne dogodke v železniškem prometu ter zaščito prog in železniških vozil. Zakon velja tudi za inšpekcijski nadzor nad zagotavljanjem varnosti železniškega prometa. Po sprejetju Zakona o varnosti v železniškem prometu je Evropska komisija sprejela direktivo, ki posega na interoperabilnost železniškega sistema, in sicer je to direktiva Komisije 2011/18 z dne 1. marca 2011 o spremembi prilog III, V in VI k Direktivi 2008/57 Evropskega parlamenta in Sveta o interoperabilnosti železniškega sistema v skupnosti, zaradi česar je treba spremeniti omenjeni zakon. Prenesena direktiva o interoperabilnosti evropskega železniškega sistema določa priloge, ki se nanašajo na železniški sistem in njegove podsisteme, verifikacijo podsistemov ob uporabi notranjepravnih predpisov, pripravo ocen tveganja in poročila o tveganju ter zagotavljanje interoperabilnosti pri varnosti železniških vozil, še posebej tovornih vagonov. Razlog za sprejetje spremembe zakona je uskladitev s pravnim redom Evropske skupnosti. Evropska zakonodaja oziroma posamezne direktive zavezujejo države članice, da sprejmejo zakone in druge predpise, potrebne za uskladitev z navedenimi direktivami. Rok za implementacijo direktive je bil 31. 12. 2011. Z zakonom se vnašajo določila o delovanju preiskovalnega organa, s katerimi se določa delovanje preiskovalnega organa ob nesrečah, resnih nesrečah in incidentih, ki do sedaj niso bila ustrezno prenesena. S spremembo zakona se želi poenostaviti izvedbo del po postopku vzdrževalnih del v javno korist oziroma odpraviti pomanjkljivost, ki se kaže v tem, da objekti, ki se gradijo po tem postopku, lahko sežejo tudi izven pragovnega pasu. Kot poenostavitev se predlaga, da se javno korist za razlastitev ali obremenitev lastninske pravice zemljišča pridobi s sklepom. Predlagajo se nove rešitve, ki urejajo izvedbo novih izvennivojskih prehodov, skuša se racionalizirati izvedbo in s tem znižati stroške izdelave zavarovanj nivojskih prehodov. Predlog zakona vsebuje tudi jasnejše določbe iz poglavja o izvršilnih železniških delavcih, še posebej določbe, ki se nanašajo na strokovno usposabljanje in izpopolnjevanje, dovoljenja in spričevala za strojevodje ter posebne zdravstvene in druge zahteve. Poglavitne rešitve so še: določba o železniškem sistemu in njegovih podsistemih, ki se delijo na strukturne in operativne, vključene v zakon, kar pomeni, da se strukturni podsistem vodenja in upravljanja ter signalizacije razdeli na dva dela, in sicer na podsistem ob progi in na podsistem na vozilu, s čimer se ustrezno spremenijo tudi opisi. Določbam o izjavi in postopku EES verifikacije se doda še izjavo o verifikaciji podsistemov, ko se uporabljajo notranji pravni predpisi. V postopku verifikacije po notranjih pravnih predpisih je določeno, da ta postopek izvaja imenovani organ, pooblaščen za izvedbo teh postopkov; pooblastilo izda minister, in sicer ko usposobljenost organa preveri varnostni organ. V postopek verifikacije je vključena tudi priprava ocene in poročila o tveganju za železniški sistem; minister v zvezi s tem postopkom v skladu z uredbo komisije določi ocenjevalni organ. Za zagotavljanje interoperabilnosti, varnosti železniških vozil, še posebej tovornih vagonov, je prenesena določba, da morajo biti ti ustrezno vzdrževani. Za to je zadolžen subjekt za vzdrževanje tovornih vagonov. Del teh subjektov nadzira certifikacijski organ, ki je varnostni organ, ki mora vsaj enkrat letno opraviti nadzor. Nadzor mora izvesti skladno z merili, ki jih določa uredba Komisije, medtem ko merila za subjekte, zadolžene za vzdrževanje drugih tirnih vozil, predpiše minister v podzakonskem aktu. V Poslanski skupini Slovenske demokratske stranke bomo zakon v prvi obravnavi podprli, tudi zato, da se izognemo morebitnim zapletom in tožbam za neuveljavitev posameznih direktiv."
3,ParlaMint-SI_2006-06-23-SDZ4-Redna-18.u110,SDS,0.63525390625,2006-06-23,0.013146358542144299,"Hvala lepa za besedo, gospod podpredsednik. Kolegice in kolegi! Danes ponovno obravnavamo enega od zakonov, ki bo pomenil poenostavitev postopkov javne uprave, predvsem pa ponuja državljanom lažje dostopne in cenejše storitve. Vesel sem, da sem del vladajoče koalicije v času, ko sprejemamo zakone, ki so po svoji vsebini protibirokratski, hkrati pa so racionalni in zmanjšujejo stroške tako državi kot tudi državljanom, ki javne storitve, o katerih je govora, uporabljajo. V času prejšnjih vlad smo ves čas poslušali le besede o tem, da je treba zmanjšati, pospešiti in poceniti birokratske postopke, nič pa na žalost na tem ni bilo narejenega ali pa vsaj ne nič kaj bistvenega. Sedaj v tem mandatu pa vlada in njena koalicija dejansko uresničujeta to, kar prejšnja vlada ni bila sposobna narediti, ampak je o tem le govorila. Možnost elektronskega podaljšanja registracije motornega vozila in s tem precejšen prihranek na času in denarju je še eden od nekaterih že uvedenih načinov elektronskega poslovanja z javno upravo in bo vsekakor nov močan motiv za mnoge, ki doslej niso bili pristaši elektronskega poslovanja. Če bodo državljani izbirali med tem, ali bodo morali za registracijo svojega vozila oditi od doma ali svojega delovnega mesta do registracijskega urada, tam iskati parkirno mesto, potem čakati v vrsti in se nato vrniti ter pri tem glede na dosedanje izkušnje porabiti okoli dve uri, ali pa zadevo urediti v petih minutah iz svojega računalnika in pri tem poleg prihranka časa prihraniti tudi nekaj denarja, potem bo odločitev verjetno zelo enostavna. Kljub temu pa menim, da bi v nadaljnjem postopku obravnavanja zakona morali poiskati tudi manj togo pot v zvezi z vročanjem novega prometnega dovoljenja in vračanjem starega. Menim, da je tako kot je v tem predlogu zapisano, preveč togo zastavljeno in bi se dalo tudi ta postopek poenostaviti. Strinjam se tudi s kolegom Brenčičem, ki je na to opozoril v svoji predstavitvi. Tudi podaljšanje opravljanja prvega tehničnega pregleda iz treh na štiri leta po prvi registraciji je novost, ki bo zelo dobrodošla ljudem, kar naj bi bil tudi sicer namen vsake zakonodaje, čeprav, kot sem že prej povedal, v prejšnjih obdobjih tedanja oblast, ki sta jo odločilno kreirali LDS in Združena lista, takšnih namenov ni kazala in je bolj kot za ljudi pogosto skrbela za sebe in za utrjevanje svoje oblasti in svojih privilegijev. To je verjetno tudi razlog, da tudi danes ne želi iti v proces poenostavljanja, zmanjševanja birokratizacije in v poenostavljanje postopkov, ki pomenijo olajšanje ljudem. Ne želi se olajšati in pomagati ljudem, kar bi bilo normalno, zato se zelo čudim, da tako imenovani liberalci nasprotujete in ste proti večji liberalizaciji postopkov, ki so zapisani v tem zakonu. To zelo težko razumem in bi rad tudi povedal, da je vsakoletno ali pa pogosto opravljanje tehničnih pregledov za ljudi nadležna stvar. To ni nekaj rutinskega, ampak ljudje tega ne morajo. To opravljajo takrat, kadar je res potrebno, kadar je potrebno povečati oziroma ohraniti varnost cestnega prometa. Hvala bogu, da se sedaj to spreminja in v državnem zboru sprejemamo predpise, ki neposredno ljudem olajšujejo in pocenijo uporabo javnih storitev in komunikacijo z državnim aparatom. Zaradi podaljšanja časovnih okvirov za obvezno opravljanje tehničnih pregledov motornih vozil ne bo prišlo do zmanjšanja prometne varnosti. Ne morem se strinjati s tistimi, ki pravite, da se bo to zgodilo. Kot je bilo že nekajkrat povedano, današnji proizvajalci motornih vozil proizvajajo bistveno bolj varna in bistveno bolj tehnično brezhibna vozila, kot se je to dogajalo v preteklosti. Tudi cena teh vozil na samo tehnično brezhibnost ne vpliva. Tako da se ne strinjam s tem, da so cenejša vozila manj varna, v nekem absolutnem smislu ja, ampak vsekakor niso manj tehnično brezhibna in tudi po preteku določenega števila let so še vedno tehnično popolnoma v redu in brezhibna. Seveda pa je cena odvisna od tega, ker dražji avtomobili imajo večjo moč motorja, večjo prostornino, večjo komoditeto, večji komfort, boljšo in večjo zmogljivost, boljšo opremljenost vozila. To so tisti elementi, ki vplivajo na ceno. Evropska direktiva zelo jasno govori o tem in temu morajo slediti vsi proizvajalci, da je štiriletno opravljanje tehničnih pregledov tisti okvir, v katerih je še vedno zagotovljena prometna varnost. Jasno pa je tudi, da mora vsak skrbeti za varno vozilo in tehnično opremljenost svojega vozila in je za to tudi odgovoren na podlagi drugih predpisov, ki veljajo. Zakon, ki ga obravnavamo je torej eden od zakonov, ki neposredno uresničuje obljube in napovedi o prijazni državni upravi. Zakon bo lastnikom motornih vozil olajšal dosedanje zapletene in drage postopek v zvezi s tehničnimi pregledi in registracijami motornih vozi. Prihranil pa jim bo tudi nekaj časa, živcev in ne nazadnje tudi denarja. Povedal bi tudi to, da agencija oziroma zaposleni v agenciji so še vedno uslužbenci javne oziroma državne uprave. Ukinitev agencije ne pomeni, da se bo s tem, ko bodo zaposleni prešli znotraj državne uprave v ožjem smislu besede, da se bo s tem državna uprava povečala, kajti še vedno bo to državna uprava, kot je bila tudi do sedaj, ko je ta del pristojnosti opravljala agencija. Zaradi vseh teh stvari predlagani zakon oziroma predlagano novelo zakona o varnosti cestnega prometa podpiram in upam, da bo v nadaljevanju tudi čim prej sprejet. Hvala."
3,ParlaMint-SI_2010-09-24-SDZ5-Redna-20.u154,SDS,-0.947265625,2010-09-24,0.17504356801509857,"Hvala lepa. Saj v glavnem sem že v stališču naše poslanske skupine povedal, kje je pravzaprav nasprotovanje temu zakonu oziroma zakaj menimo, da ni primeren za nadaljnjo obravnavo. Ni primeren zaradi postavke ""elektronski sistem cestninjenja"", zaradi postavke, ki je vredna 150 milijonov evrov. 150 milijonov evrov naj bi v tem trenutku dali državnega poroštva za cestninjenje. Ob tem, da so prioritete gradnje cest, tudi avtocest, odsekov, ki se kar nekako oddaljujejo in ne pridejo na vrsto, na kar opozarjamo vsi v Državnem zboru, pa kljub temu ne pride do njih. Ne gre za to, da bi rekli, elektronski sistem cestninjenja, cestninjenja v prostem prometnem toku, to so vse ukrepi, s katerimi se ukvarja tudi Evropska unija, Evropska komisija, ima svoje programe, želi se vpeljati interoperabilnost, in menimo, da se država Slovenija pač lahko priključi na ta sistem elektronskega cestninjenja, cestninjenja v prostem prometnem toku, ko bodo države okoli nas to tudi sprejele. Namreč, saj vemo, da je pri nas zelo obremenjen avtocestni križ s tranzitom. In je verjetno ceneje, če ostale države vpeljejo ta sistem in se potem, recimo, Avstrijci skozi Slovenijo peljejo preko svojega sistema, ki bo moral biti povezljiv. Če pa mi uvajamo zdaj na začetku to cestninjenje, bomo pa najbrž morali opremiti vso Evropo s temi napravami. Zakaj pa? Morda je tudi za to treba dati 150 milijonov evrov. Škoda, zakaj zdaj, ta hip, ko pa vemo, da bi lahko naredili veliko za pospešitev pridobivanja dokumentacije, odkupov zemljišč, ne vem, morda že začetek gradnje na teh odsekih, ki so nujno potrebni in ljudje čakajo na njih. To je ta nedokončani del avtoceste od Dražencev do Gruškovja. Ne vem, kako bodo poslanci, ki so iz teh krajev, lahko razložili, da se bo država ta hip zadolžila za 150 milijonov evrov za elektronski sistem cestninjenja v prostem prometnem toku, ko pa vemo, da sistem cestninjenja deluje. Deluje, po avtocestah se kljub vsemu vozimo pretočno. Dobro, kamione tudi cestninimo, kolon na cestninskih postajah, dolgih kolon tovornjakov ni več. Ampak avtocesta Draženci–Gruškovje pa stoji, pa bo nekje v prihodnosti. Ko sem vprašal ministra za promet, kaj se dogaja z avtocesto od Postojne proti Jelšanam in naprej, navezano na hrvaški avtocestni sistem, namreč Hrvaška je zgradila do mejnega prehoda zelo lepo avtocesto, in od Divače do Ilirske Bistrice. Kaj dobim v odgovoru? Ni letnice, ne moremo natančno določiti, kdaj bomo začeli graditi tisti del avtoceste. In da gremo spet nazaj na tretjo razvojno os, o kateri moja poslanska kolegica iz vrst Socialne demokracije vedno govori. In prav ima. Ampak, tu pri tej tretji razvojni osi niti ne vemo, ali bo to pristojnost Darsa ali ne bo pristojnost Darsa, ali bo to cestninjena cesta ali ne bo cestninjena cesta. Vemo pa, da namenjamo 150 milijonov evrov ta hip za sistem cestninjenja. Menimo, da lahko počakamo. V naši poslanski skupini in tudi jaz osebno menim, da lahko sistem cestninjenja počaka. Da lahko počaka evropsko interoperabilnost, saj ti projekti tečejo in bodo sigurno cenejši, ko se jih bo lotila cela Evropa in ne Slovenija. Slovenija je že izumila svoj ABC, ki ni bil ne interoperabilen, kaj interoperabilen, sploh je deloval na nestandardnih frekvencah, ampak v redu, dobro je pač deloval, je bil del neke preteklosti, nekega pač tedanjega razmišljanja in je bil najbrž drag in je bil drag. Zdaj pa imamo sistem, ki omogoča pretočnost na avtocestah, je dober in lahko deluje. In če gremo nazaj še na razpravo o namenskih sredstvih, ker morajo biti poroštva in so bila v prejšnjem mandatu namenska sredstva ukinjena. Saj, vsa možnost bi obstajala, da bi zdaj, in pravzaprav bi bilo zelo dobro, da bi se namenjala namenska sredstva iz proračuna za gradnjo infrastrukture, vendar žal, koalicija se za to ni odločila. Ni se odločila, pa je to verjetno dobra prioriteta in se spodbuja, zdaj, ko je kriza, se lahko spodbuja. Pa pač ne. Saj naš zakon, ki smo ga v dobri veri vložili v parlamentarno proceduro in ki je namenjal 0,6 % bruto družbenega proizvoda državnega proračuna za namensko financiranje gradnje cestne infrastrukture, pa ni doživel podpore, ker se je reklo, da se bo nadaljevalo po tem sistemu, kot ga je prejšnja vlada določila: z zadolževanjem, brez namenskih virov iz proračuna. Dobro, saj. Ampak res pa je škoda, da se namen kreditiranja in namen poroštev daje za elektronski sistem cestninjenja v takšni višini, ko pa imamo potrebe po gradnji osnovne infrastrukture tako močno izpostavljene. In ni dokončanih avtocestnih odsekov, ne proti Primorski, ne na phyrnski cesti, ne na razvojnih oseh, mi pa že gremo v neko nadgradnjo, ki lahko brez težav počaka, sploh ker so tudi zaradi uvedbe vinjet avtoceste pretočne. In če gledate podatke, se je veliko prometa, to so preverljivi podatki, s teh vzporednih državnih cest preusmerilo na avtoceste, kar je spet en dodaten plus. Zato menim, da lahko predlagamo, da Vlada popravi in da nameni raje za tisto, kar je najbolj potrebno; se pravi za dokumentacijo in gradnjo manjkajočega dela avtocestnega sistema, dajmo v to 150 milijonov, elektronski sistem lahko še počaka, saj čaka tudi v Evropi. Hvala."
3,ParlaMint-SI_2002-09-23-SDZ3-Redna-18.u4,SDS,-0.97314453125,2002-09-23,0.34568899869918823,"Spoštovani poslanke in poslanci, gospod predsednik, vsi prisotni! Naša poslanska skupina, Socialdemokratska stranka oziroma Koalicija Slovenija kot celota, predlaga državnemu zboru, da predloga zakona o preoblikovanju privatizacije javnega podjetja Slovenske železnice ne obravnava po nujnem postopku, ampak, da ga obravnava po normalnem postopku. Zakaj zagovarjamo takšno opredelitev? Namreč, pri preučitvi problemov v zvezi s predlogi, ki so zajeti v tem zakonu, ugotavljamo, da ni dejansko nobenih razlogov za nujni postopek oziroma, kar je še huje, ugotavljamo namreč, da vsi ti izgovori, ki jih je vlada navedla kot pogoje oziroma zahteve za nujni postopek, v bistvu ne držijo. Namreč iz same razprave in na splošno smo ugotovili, da je dosedanji sistem Slovenskih železnic že prilagojen tako rekoč večini direktiv Evropske skupnosti in da ni potrebe zaradi tega za nujni postopek. Zamujajo se tudi seveda roki, ki so že bili opredeljeni v programu sprejemanja pravnega reda v državnem zboru v zvezi z uskladitvijo s pravnim redom EU, to bi že moralo biti storjeno dejansko že koncem lanskega leta, vendar na splošno zamujamo. EU takorekoč privatizacije ne zahteva, priporoča sanacijo in razbremenitev starih dolgov. Tudi sekretariat ugotavlja, da dejansko opozarja na nedorečenost tega zakona, ker so namreč vse rešitve, ki so predlagane v tem zakonu, izredno nedorečene. Seznanjeni smo tudi, da ekonomsko-socialni svet danes, ko je obravnaval to problematiko, v celoti ni podprl predloga o nujnem postopku. Celo ministrstvo za delo podpira redni postopek, kajti ugotavlja, da rešitve, ki so v tem zakonu podane, ne rešujejo zadev celovito in transparentno, z nekim širokim družbenim konsenzom. Skratka, cela vrsta razlogov je, ki kažejo na to, da mogoče tudi v vladi zelo natančno ta predlog zakona ni usklajen in da tudi še obstajajo tudi v sami vladi oziroma v posameznih ministrstvih dvomi o tem, da predlog zakona po nujnem postopku ni primeren. Zdaj ni časa, da bi navedli vse argumente, zaradi še česa drugega smatramo, da ni potrebno, vendar menimo, oziroma mi, v Socialdemokratski stranki oziroma v Koaliciji Slovenija zagovarjamo v prvi fazi 100% sanacijo javnega podjetja Slovenske železnice d. d., kar je nekako tudi priporočilo Evropske skupnosti, potem zahtevamo analizo stanja z vsemi podatki in razlogi za nastalo situacijo v javnem podjetju Slovenske železnice d. d., opredelitev odgovornosti za nastalo situacijo vpletenih institucij in pa tudi nosilcev pooblastil, potem zahtevamo strokovna izhodišča za poslovno in kadrovsko sanacijo javnega podjetja Slovenske železnice d. d. oziroma po sprejetju tega zakona za poslovni sistem železniških družb. Namreč tega, teh strokovnih izhodišč ni. Skratka zahtevamo, da se položijo na mizo odprte karte, da se naredi program prestrukturiranja oziroma prezaposlitve presežnih delavcev, ki bodo nastali iz tega procesa preoblikovanja in privatizacije, skratka, preveč nejasnosti je, da bi lahko državni zbor prevzel to odgovornost, to veliko odgovornost, da bi tako pomemben zakon, kot je preoblikovanje in privatizacija javnega podjetja Slovenske železnice, obravnaval po nujnem postopku. Spoštovani poslanke, poslanci, naša poslanska skupina oziroma Koalicija Slovenija apelira na vse poslance, da odgovornost, ki jo boste zdajle sprejeli s tem, če boste potrdili ta predlog zakona po nujnem postopku, boste prevzeli tisti poslanci, ki boste dejansko glasovali za takšen postopek. Dobro premislite pred glasovanjem, kajti odgovornost bo na vaših ramah, in zapomnite si, da si boste tudi posledice, ki bodo iz tega sledile, pripisali sami sebi. Toliko za kratko obrazložitev. Predlagamo pač, da se ta predlog zakona sprejme po rednem postopku. Hvala lepa."
3,ParlaMint-SI_2013-12-18-SDZ6-Redna-20.u42,SDS,-0.99560546875,2013-12-18,0.1288977861404419,"Hvala lepa, gospod predsednik. Najprej moram ugotoviti, da oba predhodnika precej malo vesta o tej problematiki glede na razpravo. Žal. Gospod Brulc, razpravljali ste že na odboru in danes ste rekli, da je kazen 60 tisoč za veliko vinsko klet previsoka kazen. V našem predlogu je ta kazen najvišja 10 tisoč evrov. Če je to neprimerno, če je to premalo za eno vinsko klet, ki dve leti plačuje grozdje pridelovalcem in da dobi še 10 tisoč evrov kazni – veste, koliko grozdja bi lahko plačala ta klet vinogradniku, ki čaka leto ali več za plačilo svojega pridelka? In za malega vinogradnika, ki obdeluje nekaj sto trt, je od 100 do 500 [[…]]Govorim za malega pridelovalca kot fizično osebo, imamo tudi večje pridelovalce, imajo pa od tisoč do 5 tisoč evrov kazni, a tudi za to mislim, da je dosti visoka kazen; ali za odgovorno osebo pri neki vinski kleti od 400 do 2 tisoč evrov kazni, mislim, da če dobi srednjo, tisoč evrov, da je tudi približno enomesečna plača. Tudi za to kazen mislim, da je nekje sorazmerna. Glede na to, kaj so hujši prekrški. Če malega pridelovalca, ki prodaja vino, ki prodaja 500 litrov vina, zaloti inšpektor, pa da je vino malo že ušlo, dobi 500 evrov kazni. Mislim, da plača državi celoletni pridelek, 500 litrov ima mogoče ravno za prodajo. Govorim predvsem v imenu malih vinogradnikov, na Dolenjskem jih je najmanj 10 tisoč. Bil sem sam predsednik upravnega odbora Zveze društev vinogradnikov Dolenjska, kjer je 32 društev, 6 tisoč vinogradnikov včlanjenih in od tega mogoče kakšen procent večjih vinogradnikov, ki živijo od pridelave vina. Vsi ostali so ljubiteljski, ki obdelujejo na takšnih strminah, ki jim pravijo Evropejci herojsko vinogradništvo, ki vlagajo del svojih plač in pokojnin v to, da lahko z ljubeznih obdelajo to zemljo. Moramo pa ta zakon gledati tudi v kontekstu vseh drugih davščin, ki jih na novo ali povečujemo ali uvajamo za te male vinogradnike. Namreč, na Dolenjskem je tudi po Zakonu o prostorskem načrtovanju zidanica – če je imel nekdo zidanico, če je zgradil zidanico, je bil pogoj, da ima 8 do 10 arov vinograda, zidanica naj bi bila tlorisa 5x7 metrov ali 6x8 metra. Ta zidanica bo zdaj obremenjena, kot je kolega Bogovič povedal zadnji, tam od 150, 160 evrov davka na nepremičnine. Kolegica Hočevar je povedala, da naj bi se 14-krat dvignil tudi katastrski dohodek. In gospod Brulc, ko ste rekli mali vinogradniki pridelajo na 10 arov vinograda – to je približno 300 do 400 trt in če prideluje cviček, je to dva litra na trto, to je maksimalno 800 litrov cvička, od tega porabi za lastno porabo mogoče 200 litrov, 500 do 600 litrov ima za prodajo. Kje ga bo prodal? Povejte mi, kje ga bo prodal. Če greste vi k njemu kupit, je siva ekonomija. Vse vino, ki se prodaja, mora imeti analizo, da je vino korektno in to je vse, kar po mojem ta vinogradnik potrebuje, da je dokazana kvaliteta tega vina. Imamo pa kontrole že sedaj; vsak, ki ima več kot 5 arov vinograda, se mora registrirati, vpisati v register. Vsak, ki ima več kot 10 arov vinograda, mora prijaviti pridelek. In ko prijaviš vinograd, moraš prijaviti tudi, kakšen imaš trsni izbor, kaj je posejano, ne smeš imeti posajenega tistega, kar ni za tisto vinorodno območje dovoljeno. In če potem prijaviš tudi pridelek, moraš imeti analizo in prodajaš to vino nekje na stojnici; sami ste pa povedali, da so ugotovili inšpektorji, koliko uvoženega vina se prodaja na stojnicah. To je enako kot s tisto zelenjavo iz Trsta, ki je kot ekološko pridelana na tržnicah v Sloveniji. Inšpektor lahko kontrolira, vsak, ki prodaja, mora imeti zraven analizo. Iz analize je razvidno, od kod je ta pridelovalec, kakšna je kvaliteta vina in če inšpektor posumi, da ni kvalitetno, lahko vzame vzorec in da na analizo in potem tudi kaznuje. Vendar, če želimo mi v današnjih časih, ko država gleda samo, kako bo državljane čim bolj ožela s svojimi davki, z novimi davki in s tem prehranila razbohoteno birokracijo državno, največ državno administracijo, se ne zavedamo oziroma morali bi se mi poslanci zavedati, da s tem uničujemo malega človeka. Eni od teh so tudi ti mali vinogradniki. Če želimo in se hvalimo po svetu, kako imamo lepo deželo, kulturno krajino, lepo obdelano, potem nehajmo na tak način, kot to delamo, to počnemo. Od tega malega vinogradnika je treba sešteti katastrski dohodek, to je obdavčitev malega vinogradnika – pavšalna obdavčitev je katastrski dohodek. Potem z davkom na nepremičnino in sedaj še prepovedujemo temu malemu vinogradniku, da bi prodajal korektno vino z analizo – kje bo prodajal, če ne v gostinskih lokalih? V trgovinah tudi ne. Vsi, ki se pa malo spoznamo na kletarjenje, pa vemo, kaj pomeni vino pridelano, pripravljeno za prodajo v steklenici. To vino mora biti pripravljeno, da zdrži temperaturo 40, 50 stopinj nekje v neki izložbi v steklenici. To vino ima povečano, dosti višjo vsebnost prostega in vezanega žvepla, da zdrži. Ni pa to, če ima to, boljše vino, ampak bistveno slabše vino. Večina teh vin mora biti filtriranih, tisti degustatorji znajo na ocenjevanju povedati, če vino filtriraš in tretiraš z raznimi čistili; škoda dajati na ocenjevanje in pričakovati vrhunske ocene. Imeli smo primere, ko so turisti hodili iz Francije, kjer so dobri poznavalci vin, med najboljšimi na svetu, ko so želeli domače vino. Tudi poznam Dolenjce, če želimo na Krasu dobiti pravi teran, ga dobiš pri kmetu, ne v vinski kleti. Zakaj? Zato, ker je domače vino, ki ni slečeno vino z raznimi enološkimi postopki in pripravljeno za v steklenice. Verjetno si vsi želimo, tudi v gostinskih lokalih, kar najboljše vino. Če je vino natočeno tudi v inoks posodo 25 ali 50 litrov in potem transportirano in takoj priključeno na šankomat, pride vino ubito. Tisti, ki poznate, kaj je domače vino – najboljše vino je iz soda direktno ali iz cisterne direktno s tako vsebnostjo prostega ali vezanega žvepla, ki je minimalno, da je vino še kvalitetno in obstojno. To je najboljše vino. Kaj bomo povzročili s tem zakonom? Mi podpiramo to, da v gostinske lokale stopijo tudi vinarski inšpektorji, da preverijo kvaliteto tega vina, ki se toči v tem lokalu, kar bo absolutno doprineslo k boljši kvaliteti prodajnega ali pa ponujenega vina. To je sigurno določena prednost. Mi smo veseli, da sta v tem zakonu tudi vključena dva amandmaja, ki smo jih mi predlagali na odboru. To je amandma oziroma del tega amandmaja, da se ne kaznuje tistih, ki imajo še posajeno samorodnico, in da se ne kaznuje tistih, ki imajo izven vinorodnega okoliša posajeno vinsko trto za lastno uporabo – nato smo kasneje izvedeli, da to tudi v evropski direktivi piše, ni pa v našem zakonu do sedaj. Imamo primere, ko imamo kar nekaj društev vinogradnikov izven vinorodnih območij. Pridelujejo, ampak za lastno uporabo – zakaj ne? Zakaj ne bi to vino dali tudi na ocenjevanje. Ne smejo ga pa prodajati javno, ker verjetno je to prav. Mogoče je pa treba te meje vinorodnih območij tudi prilagajati temu, kar vinogradniki ugotavljajo, da se z novimi podlagami, novimi sortami in kloni da pridelati še kvalitetno vino tudi drugje, izven teh vinorodnih okolišev. Imamo v Avstriji primer Schilcher – verjetno ste slišali za Schilcher. Kakšno zgodbo so Avstrijci naredili s tem Schilcherjem! Vino Schilcher izhaja iz namiznega grozdja, ki ne doseže sladkorne stopnje ne vem kako visoke, tam 15 % mogoče 16 %, in vemo, da iz tega grozdja brez dosladkanja ne moreš pridelati vina, ki ima alkohola nad 10 %, ni primerno za stekleničenje, ni obstojno. Je slabše kot naš cviček. Vendar, ker so na določenem območju pridelovali namizno grozdje in ga prodajali do takrat, dokler niso prišla druge sorte, bolj sladke iz tujine, se je pa praktično prodaja tega domačega namiznega grozdja ustavila in tisto območje bi propadlo. Vinogradniki bi nehali, ker pač grozdja ne bi mogli prodati, in so naredili zgodbo, da so začeli iz tega grozdja pridelovati vino, ki ga dosladkajo, da je dobro, in naredili zgodbo, ga zaščitili in razvili turizem na tem območju. Sedaj ogromno tega vina prodajo, ki je po mojem in mnenju še marsikoga bistveno bistveno slabše od naših namiznih vin. Ampak zgodba naredi svoje! Pri nas namesto da bi ohranili to herojsko vinogradništvo na takih strminah, z malimi vinogradi, kjer imamo kulturno krajino, s tem lepo zemljo, obdelano – tukaj ne moremo pričakovati nobenega dobička. Če pa omogočimo tem malim vinogradnikom, da svoje male tržne viške primerno kletarijo, dobijo analizo kot dokument, da je vino dobro, primerno za prodajo in jim omogočimo, da v domačih gostilnah točijo domače vino – mislim, da smo naredili samo plus, ne pa minusa za promocijo tega! Ti mali tržni viški so praviloma kot domače vino boljše od tistega vina, ki je obdelano za prodajo v velikih količinah in za steklenice. Mislim, da mali vinogradniki lahko naredijo promocijo velikim vinogradnikom. Imamo primer, ko gostje prihajajo na Dolenjsko v zdravilišča in potem preko turističnih zidanic poskusijo domače vino, cviček in tudi druge sorte, in želijo to vino kupiti tudi doma, v Angliji, na Švedskem, Danskem. Sprašujejo, zakaj tega vina ne dobijo doma, ker se prileže določeni kulinariki. S tem mislim, da se odpirajo možnosti in reklama za te večje vinogradnike, da lahko ponudijo ta vina tudi v tujino, kjer je povpraševanje. In z razvojem turizma se bo teh možnosti odprlo še bistveno več. Če bomo pa na te male vinogradnike pritiskali z različnimi davki, s povečanim katastrskim dohodkom [[…]]Vemo, kaj pomeni povečan katastrski dohodek, ki vpliva na izračun dohodnine. Kaj pa to pomeni pri raznih socialnih prispevkih, kot so otroški dodatek, potem prispevek za oskrbnino v vrtcu, potem štipendije, se bodo vsi lastniki želeli znebiti tistega, ki jim zmanjšuje možnosti pridobitve nekih državnih sredstev. Imamo že primere, ko mladi na zapuščinski razpravi ne prevzemajo obveznosti in ne prevzemajo nepremičnin, če se s tem samo znižujejo standard, ne povečujejo. To prevzemajo enako, kot bi na zapuščinski razpravi oziroma od nekoga prevzeli kredit – pa nič od njega nimaš! Enako je pri teh manjših vinogradnikih. Imamo pa težave, če nekateri opustijo, ker sigurno bo kar nekaj vinogradnikov starejših, ostarelih opustilo vinogradništvo. Če nekdo mlajši to prevzame, ima pa še to omejitev, da če prevzame še zraven sosednje vinograde v najem, da jih obdeluje, je omejen, da si ne more zgraditi večje stavbe, ker je to kmetijsko območje in je omejeno po Zakonu o prostorskem načrtovanju in z občinskimi prostorskimi akti. Potrebuje kar nekaj let, da pride do stavbnega zemljišča, na katerem si lahko zgradi gospodarsko poslopje, da bo lahko obdeloval večji vinograd, kot ga ima sam. In poleg tega [[...]]"
3,ParlaMint-SI_2010-03-04-SDZ5-Redna-14.u34,SD,0.8291015625,2010-03-04,0.9843823909759521,"Predsednik, hvala lepa. Spoštovani sekretar, direktor direktorata, spoštovani kolegi in kolegice! V Poslanski skupini Socialnih demokratov menimo, da je moderna železniška infrastruktura ena od osnov za konkurenčnost in ekonomsko učinkovitost države, saj vemo, da s tem znižuje transakcijske stroške poslovanja. S temeljito reorganizacijo in sanacijo Slovenskih železnic, ki je ta trenutek v teku, pa mislim, da Slovenija postaja pomemben dejavnik na evropskem prometnem zemljevidu. Osebno sem tudi zadovoljen, da se Vlada tega zaveda, da se predsednik Vlade tega zaveda in tudi minister za promet. Samo novela Zakona o varnosti v železniške prometu v slovenski pravni red vnaša direktive Evrope in s tem usklajuje slovenski pravni red s pravnim redom Evropske skupnosti na dveh bistvenih področjih, ker so že tudi kolegi pred mano povedali, to sta na področje interoperabilnosti in področje varnosti. Obenem pa v Poslanski skupini Socialnih demokratov upamo, da bo ta novela pripomogla tudi k zapolnitvi mozaika pri sanaciji in modernizaciji Slovenskih železnic. Seveda same direktive in sami zakoni ne bodo pomagali, če ne bo prišla tudi kar ena kopica denarja. Konkretno na področju varnosti predlog zakona vnaša določila s področja uporabe vzorca spričeval strojevodij, ozemeljsko veljavnost in minimalne zahteve za pridobitev dovoljenja in spričevala, na novo pa so bili opredeljeni tudi strokovna usposobljenost, zdravstveni in tudi drugi pogoji. Zakon predstavlja šele prvi korak pri operacionalizirali v železniškem prometu, zato v Poslanski skupini Socialnih demokratov upamo, da bo Vlada Republike Slovenije čim hitreje pripravila tudi vse podzakonske predpise, ki bodo tudi zakonske določbe operacionalizacije. Tukaj vidim predvsem dva podzakonska predpisa, ki urejata področje tako imenovanih vzdrževalnih del v javno korist in dovoljenje za gradnjo. V Poslanski skupini Socialnih demokratov bomo Predlog zakona o varnosti v železniškem prometu seveda podprli. Hvala."
3,ParlaMint-SI_2013-03-28-SDZ6-Redna-12.u82,SD,0.71142578125,2013-03-28,0.28567761182785034,"Najlepša hvala za besedo, spoštovana podpredsednica. Spoštovane kolegice in kolegi, spoštovani predstavniki Vlade, lep pozdrav! Naj povem že uvodoma, da bomo v Poslanski skupini Socialnih demokratov predlagano novelo Zakona o varnosti v železniškem prometu podprli, saj ugotavljamo, da je temeljni cilj teh sprememb zakona v prilagoditvi slovenske zakonodaje novemu zakonodajnemu okviru Evropske unije; se pravi, predvsem s tistim, kar določa direktiva Evropske unije iz leta 2011 o varnosti v železniškem prometu in se to nanaša na mednarodno povezljivost v mednarodnem železniškem prometu v okviru Evropske unije ali, kot je dejal minister, interoperabilnost v železniškem prometu. Ugotavljamo tudi, da gre pri tej direktivi za nadgradnjo direktiv, ki v zvezi s tem že obstajajo iz leta 2004 ter 2008. Tako kot so kolegi in kolegice iz drugih poslanskih skupin že ugotovili, tudi mi ugotavljamo, da se poglavitne rešitve v zvezi s prenosom direktive nanašajo na določbe o železniškem sistemu in njegovih podsistemih, ki se delijo na strukturne in operativne. Ugotavljamo, da gre za določbe o izjavi in postopku verifikacije. Ugotavljamo tudi, da se določitev postopka verifikacije po notranjih pravnih predpisih zahteva tako, da se določi, kdo lahko ta postopek izvaja. Pri tem je določeno, da pooblastilo izda minister, in sicer ko usposobljenost organa preveri ustrezen varnostni organ. Med te poglavitne rešitve sodi tudi dejstvo, da se v postopek verifikacije vključi priprava ocene in poročila o tveganju za železniški sistem. Tudi v zvezi s tem postopkom minister v skladu z uredbo Komisije določi ustrezen ocenjevalni organ. Ugotavljamo tudi, da je predvideno, da za zagotavljanje povezljivosti pri varnosti železniških vozil, še posebej tovornih vagonov, gre za prenos določbe, da morajo biti ti ustrezno vzdrževani. Za ta namen je zadolžen subjekt za vzdrževanje tovornih vagonov, njihovo delo pa nadzira certifikacijski organ, ki je varnostni organ, ki mora vsaj enkrat letno opraviti nadzor. Nadzor mora izvesti skupno z merili, ki jih določa uredba Komisije, medtem ko merila za subjekte, zadolžena za vzdrževanje drugih tirnih vozil, predpiše minister v podzakonskem aktu. Ugotavljamo tudi, da iz vprašanj Evropske komisije, ki jih je ta zastavila v svojem posebnem pilotskem projektu, povezanem še s prenosom direktive o varnosti na železnici iz leta 2004, da je iz teh vprašanj razvidno, da v zakonu moramo določiti obseg preiskave, ki jo opravlja preiskovalni organ v nesrečah, resnih nesrečah in incidentih, ter prenesti določbe direktive, da preiskovalni organ aktivno izmenjuje stališča in druge izkušnje v okviru Evropske unije. Ker je železniški sistem v celoti v okviru Evropske unije opredeljen kot kritična infrastruktura, se nam zdi izjemno pomembno, da se spoznanja, izkušnje in ugotovitve iz preiskav ob različnih nesrečah, resnih nesrečah in incidentih tudi mednarodno izmenjujejo v okviru Evropske unije. V Poslanski skupini Socialnih demokratov se strinjamo tudi z ostalimi spremembami, ki jih prinaša novela zakona, to je predvsem glede nivojskih prehodov cest čez železniške proge. Potem se strinjamo tudi z določbami, ki jih prinaša poglavje o izvršilnih železniških delavcih, zlasti glede usposabljanja, izobraževanja in izpopolnjevanja strojevodij in njihovega zdravstvenega stanja. Strinjamo se tudi s črtanjem člena, ki ureja vračilo zemljišč v štirih letih od odvzema ali omejitve lastninske pravice, če se v tem roku ne začnejo uporabljati za namen razlastitve, v glavnem za vzdrževalna dela, saj razumemo, da z gradnjo ni mogoče vedno pričeti v štirih letih, prav tako pa se tudi strinjamo s poenostavitvami pri pridobivanju lastninske pravice na zemljišču, na podlagi sklepa Vlade o ugotovitvi javne koristi. Opozarjamo pa, da je treba vzpostaviti varovalo, ki bi zagotovilo vračanje teh zemljišč v primerih, ko železniško gospodarstvo ali ministrstvo za infrastrukturo ne bi imelo namena opraviti ustreznih vzdrževalnih del. Hvala."
3,ParlaMint-SI_2011-03-03-SDZ5-Redna-25.u138,SD,0.65625,2011-03-03,0.9885901212692261,"Hvala za besedo. Lep pozdrav v imenu Poslanske skupine Socialnih demokratov! Pri razpravi na zastavljeno poslansko vprašanje ministru za kmetijstvo, gozdarstvo in prehrano in ministru za okolje in prostor želimo poudariti, da je tretja razvojna os, ki je tudi bila razlog za zastavljanje tega vprašanja, izjemno pomembna za razvoj Koroške regije in Savinjske regije. Namreč, Koroška regija dobi s trejo razvojno osjo veliko večjo zmogljivost in zanesljivo cestno povezavo z avtocesto, s tem pa tudi povezavo v smeri Savinjske in Posavske regije ter Osrednjeslovenske regije oziroma v nadaljevanju tudi do sosednje Hrvaške ter ustrezno navezavo bodočega gospodarskega središča na državno in mednarodno cestno omrežje. Tudi za samo Savinjsko regijo pomeni zmogljivejšo povezavo Velenja do avtoceste oziroma do petega prometnega koridorja, s tem, da se obstoječa cestna povezava od Velenja do avtoceste ohrani, kar je glede na napovedane dolgoročne stopnje rasti prometa tudi nujno, predvsem zaradi Potrebno predvsem zaradi obstoječega in prihodnjega gospodarskega razvoja tega območja. Razvojna os ne pomeni samo izgradnje prometnice, zaradi obvladovanja prometa, ampak pomeni tudi velik potencial za nadaljnji gospodarski in družbeni razvoj tega območja. Glede teh dejstev smo v Državnem zboru razpravljali tudi na Odboru za promet in na Odboru za okolje in prostor. V ta namen smo organizirali skupno sejo, ki je potekala 13. januarja 2010, torej v tem mandatu. In če povzamem nekatere pomembne poudarke oziroma sklepe, ki smo jih sprejeli na teh odborih. Odbor za promet in Odbor za okolje in prostor predlagata Vladi, da naloži nosilcem prostora, da prednostno obravnavajo umeščanje v prostor tras 3, 3A in 4 razvojne osi. V tem primeru, ko se pogovarjamo o tretji razvojni osi, je bil seveda poudarek teh dveh odborov, da se prednostno umešča v prostor prav tretja razvojna os. Glede na to, da je so potrebna za izgradnjo razvojnih osi oziroma prometnic tudi sredstva, sta odbora pozvala Ministrstvo za okolje in prostor ter Ministrstvo za promet, da postopke priprave in sprejemanja državnih prostorskih načrtov posameznih cestnoprometnih povezav na razvojnih oseh izvedeta v takih časovnih rokih, da bo lahko Republika Slovenija za potrebe gradnje cestnoprometnih povezav črpala s strani Evropske komisije odobrena finančna sredstva skladov Evropske unije, odobrena v skladu z operativnim planom razvoja okoljske in prometne infrastrukture za časovno obdobje 2007–2013. Torej, to je izjemno pomembna časovna dinamika, da lahko v te projekte vključujemo tudi za to namenjena evropska sredstva. Ker gre za investicije, gre s tem posledično tudi za ponovno spodbujanje gospodarske rasti v Republiki Sloveniji. Oba odbora sta seveda ta sklep sprejela ravno zaradi tega, da se ti roki poskušajo v največji meri doseči. Eden od teh sklepov, ki govori o zelo veliki pomembnosti razvojnih osi, je pa tudi ta, da se pri zagotavljanju nadomestnih kmetijskih zemljišč, ki jih pogojuje Ministrstvo za kmetijstvo, gozdarstvo in prehrano pri izgubi teh zemljišč zaradi posegov državnega pomena, pretehta in upošteva tudi družbeno sprejemljivost in razvojne učinke na gospodarski in socialni razvoj območij ob cestnoprometnih povezavah, v tem primeru seveda tudi ob izgradnji tretje razvojne osi. Ob vprašanju, ki je bilo zastavljeno v Državnem zboru, je razvidno, da se nekako postavlja vprašanje, da je nerazumljiva odločitev Vlade, da se ob skrbi za najboljša kmetijska zemljišča odloči za pričetek aktivnosti za izgradnjo priključka na avtocesto Koper–Šentilj, in sicer od Šentruperta do Velenja. Ta trasa, pravijo, je kljub velikemu nasprotovanju civilne iniciative in tudi stroke umeščena po sredini Savinjske doline, mimo naselja Braslovč, in bo s tem uničeno ogromno najboljših kmetijskih zemljišč prve kategorije, na katerih so trajni nasadi hmelja in na katerem je zgrajen tudi namakalni sistem Trnava–Brije. V teh postopkih, ki so bili izvedeni v tem obdobju in so, lahko rečem. tudi sledili sklepom Odbora za okolje in prostor in Odbora za promet, je prišlo do spoznanja, da je gospodarsko najučinkovitejša ravno ta povezava. In če želimo omogočiti, da Ministrstvo za okolje, Ministrstvo za promet in nenazadnje tudi Ministrstvo za kmetijstvo izpolnijo vsa svoja pričakovanja v rokih, ki smo jih zadali, da pride do črpanja sredstev tudi že v tem obdobju od 2007–2013, se je treba resnično poenotiti pri teh variantah in ne iskati v nedogled novih in novih variant. Ugotovljeno je, da je obstoječa cesta od Velenja do avtoceste seveda nujno potrebna prometnica, tako zaradi obstoječega kot tudi prihodnjega razvoja gospodarstva v tej regiji. In nesmotrno bi bilo danes prekinjati odločitev Vlade, ki je prišla do spoznanja, da lahko umesti v prostor traso od Šentruperta do Velenja in tudi do same avtoceste. Seveda se pri tem v Poslanski skupini Socialnih demokratov zavedamo, da je varovanje najboljših kmetijskih zemljišč tudi ena od prioritet te vlade. In zato je v teh postopkih prišlo tudi do optimizacije poteka te trase, in ta optimizacija pomeni, da se v veliki meri upošteva tudi ta nacionalni interes varovanja najboljših kmetijskih zemljišč. Tako da vse aktivnosti, ki so pripeljane do te točke, je treba nadgraditi v tem smislu, da se resnično odpravijo vse dileme, za kakšne površine poseganja oziroma za kakšen obseg izgube kmetijskih zemljišč gre v tem primer. Nedvomno je treba povedati, seveda na enaki ravni stopnje priprave dokumentacije za vse variante, za kakšen poseg na kmetijska zemljišča gre. Iz teh podatkov, ki smo jih dobili na razpolago ob pripravah na današnjo sejo, lahko govorimo o tem, da se je optimizirana varianta odmaknila od kmetijskih zemljišč in da je možno doseči soglasje za umestitev v prostor tudi z Ministrstvom za kmetijstvo. Če pa bo treba izčistiti vprašanje samih površin, pa je po našem mnenju tudi mogoče naročiti dodatno ekspertizo, ki naj odpravi prav vse dileme, tako znotraj civilne iniciative kot tudi same stroke, ki dela na tem projektu. Poudarjam pa, da si v Poslanskih skupini Socialnih demokratov resnično želimo, da postane ta del umeščen v prostor čim prej, da lahko začnemo črpati evropska sredstva, ki jih imamo že odobrena za to investicijo. Hvala."
3,ParlaMint-SI_2009-07-15-SDZ5-Redna-08.u417,SD,-0.93115234375,2009-07-15,0.9808129668235779,"Želim poudariti tudi, da Evropska komisija izrecno prepoveduje, da Slovenske železnice, ker so enoten sistem, pobirajo in zaračunavajo uporabnino od drugih operaterjev. Če bi bili amandmaji SDS sprejeti, bi prišlo do resnih težav. In ko bi morali odpreti trg tudi za javni potniški promet, tudi za druge operaterje, bi zakon bil resnično neusklajen z zahtevami Evropske komisije. Zato je treba te amandmaje, vse tri, izrecno zavrniti, če želimo vpeljati direktivo Evropske unije za prosti trg na javnem potniškem prometu. Hvala."
3,ParlaMint-SI_2009-07-14-SDZ5-Redna-08.u114,SD,-0.9326171875,2009-07-14,0.9861956238746643,"Hvala za besedo. No, v prejšnjem mandatu, ko se je spreminjal Zakon o železniškem prometu na način, da smo ponovno oblikovali enovit sistem delovanja Slovenskih železnic, smo resno opozarjali, da je ta sistem sicer všečen, vendar izjemno neučinkovit in to se kaže tudi ves čas v praksi, kjer lahko ugotavljamo, da imamo daleč največ nerešenih problemov prav znotraj zagotavljanja normalnega delovanje Slovenskih železnic kot sistema, kot prevoznika, tako potniškega prometa kot seveda tudi tovornega prometa. Imamo izjemno veliko težav pri vzdrževanju in tudi izvajanju investicij. In k temu je seveda dodala svoje tudi direktiva, ki zapoveduje ravno tako, da sprostimo dostop tudi tujim operaterjem na naše tire, zato da upravljajo ne samo tovorni promet, ampak tudi potniški promet. In to je nov položaj, ki je še posebej izpostavljen prav v tem trenutku, ko dejansko spreminjamo s tem zakonom delovanje Slovenskih železnic na način oziroma upoštevamo pri Zakonu o železniškem prometu, dejstvo, ki nam nalaga direktiva, da pač moramo dopustiti drugim operaterjem, da pridejo tudi na naše tire. In zelo nenavadno bi bilo, če bi seveda naš operater bil tisti, ki bo neposredno zaračunaval tudi drugim operaterjem uporabnino za te tire. Dejstvo je sicer, da je ta uporabnina daleč od tistega, kar bi dejansko morala biti, če bi želeli iz te uporabnine posodobiti in primerno vzdrževati železniške tire, vendar ravno zaradi tega, ker je naš operater v tako slabem stanju, so te uporabnine izjemno majhne, nizke in takšne nizke uporabnine bodo plačevali tudi vsi tuji operaterji. S tem, ko smo si zatiskali oči o stanju na Slovenskih železnicah, danes subvencioniramo tudi tuje operaterje na način, da bodo plačevali zelo nizko uporabnino slovenske železniške infrastrukture. In to je tisto, kar nas samo iz koraka v korak postavlja v težji položaj, v slabši položaj in mislim, da je enkrat že čas, da začnemo realno razmišljati o tem, kje so tisti največji problemi, zakaj Slovenske železnice ne dosegajo boljših rezultatov, kot bi jih lahko glede na strateški položaj Slovenije. Ta položaj ni zanemarljiv, je izjemno dober, primeren. Res je, da naša država ni ne vem kako velika in da teh kilometrov po Sloveniji ni ravno ne vem koliko, da bi jih lahko zaračunaval toliko kot, recimo, v Nemčiji, Avstriji ali drugih večjih državah, ampak vendarle. Je pa tudi gostota prometa takšna, ki bi lahko nam omogočala, da poberemo pri teh uporabninah, predvsem za druge operaterje, predvsem tudi zaradi tega, ker je zagotovljena prisotnost drugih operaterjev, več sredstev. Dejstvo je, da se moramo vprašati, ali resnično znotraj sistema Slovenskih železnic ne prihaja do prelivanja sredstev iz javnih storitev v tržno storitev in ali ne bomo zaradi tega seveda tudi dobili kakšen dodaten opomin, da moramo te stvari resnično peljati transparentno in nediskriminatorno. In to je tisto vprašanje, ko pravzaprav nikoli ne dobimo tudi jasnega odgovora, kaj se dogaja znotraj Slovenskih železnic. Enkrat je rezultat zelo kritičen, drugič je nekoliko manj kritičen. Tretjič je spet nekoliko prilagojen nekim razmeram, ki so se poskušale prikazovati glede na trenutno, bi rekel, politično voljo in interes in vse to dejansko narekuje smer, da poskušamo ločevati nekatere stvari, ki jih je treba pač ločiti. Jaz se strinjam, da ta hip upravljavec slovenskih tirov so Slovenske železnice. Ampak vendarle, ali je ta rešitev dovolj čista in primerna, da jo kar naprej ohranjamo, pa se postavlja zelo veliko vprašanje. In prav nenavadno bo, če bi naše Slovenske železnice, naš operater, sklepal pogodbo o tem, kako bo ali zaračunaval ali obračunaval uporabnino. Mislim, da tukaj neke velike razlike predvsem v znesku ni, pa tudi v medsebojnem odnosu ne. Je pa res,da se lahko v nekem trenutku, verjetno da, lahko tudi ta sistem obračunavanja oziroma zaračunavanja lahko uporabi za to, da se onemogoča konkurenco pri določenem poslu. In ravno to onemogočenje konkurence je tista diskriminatornost, o kateri zagotovo tudi direkcija zelo jasno govori, da je ne smemo dovoljevati. Enovita organiziranost odpira številna vprašanja, številne nejasnosti in bolje, da jih tudi začnemo danes razreševati, ne jutri, ker nam bo veliko lažje tudi pri tem, ko bomo morali še bolj jasno začrtati ukrepe, kako sanirati ta sistem. Hvala."
3,ParlaMint-SI_2006-12-14-SDZ4-Redna-23.u151,SD,-0.95849609375,2006-12-14,0.9889929890632629,"Hvala lepa, spoštovani predsednik. Spoštovani ministri, spoštovani kolegi! Tudi jaz bi dal nekaj komentarjev. Sicer z odgovorom, ki mi ga je dal spoštovani minister ne morem biti zadovoljen, ker karkoli se dogaja v Slovenskih železnicah ta trenutek lahko mirno rečem, da gre v tisto rubriko ""saj ni res, pa je"". Prvič, bi rekel tako, da Slovenske železnice že tri meseca nimajo prvega strojevodje. Verjamem in vem, da je bil prvi razpis neuspešen, vendar na ta vlak, ki pelje navzdol, se verjetno noče noben strojevodja usesti. Če pokomentiram, da je Vlada v tem mandatu predložila v Državni zbor poroštvene zakone samo na področju železnic za dobrih 107 milijard tolarjev kreditov, če prištejemo tu še Darsove poroštvene kredite, lahko ocenjujemo, da se država resnično navadno zadolžuje. Žal je to, bom rekel, eden ključnih resorjev ministrstva za promet. Da pa ne govorim, da Državni zbor postavlja v pozicijo tako rekoč čez noč, da mora sprejeti novelo Zakona o železniškem prometu, zato ker je Vlada zamudila ti dve leti in ni pravočasno dala zakona v proceduro in je tudi koalicija danes zavrnila naš predlog, predlog Socialnih demokratov, ki ga je dal moj kolega Miran Potrč, da vendarle ustavimo konje in da spregovorimo še o tem problemu, se mi zdi nekorektno. In drugič, ko je bil na obisku v Sloveniji komisar za promet gospod Barrot je jasno in glasno povedal, da enovito podjetje ni v skladu z evropskimi direktivami. To tudi vi sam gospod minister dobro veste. V glavnem gre za parcialne in neke interese posameznih ljudi na Slovenskih železnicah, predvsem ko govorim o sindikalistih. Zato vas prosim, da mi na te odgovore še odgovorite."
3,ParlaMint-SI_2012-06-13-SDZ6-Redna-04.u10,OTHER,0.8583984375,2012-06-13,0.061025042086839676,"Spoštovani predsednik, gospod minister, poslanke in poslanci! V Državljanski listi zagovarjamo enostavno državo, pri čemer imajo pomembno vlogo sodobne informacijske tehnologije, ki omogočajo optimizacijo procesov in inovativnost pri upravljanju podatkov. Novela zakona o cestah, ki jo danes obravnavamo, prinaša ravno to. Omogoča pospešeno uveljavljanje inovativnih prometnih konceptov, kar bo pripomoglo k varnejšemu, učinkovitejšemu in uporabniku prijaznejšemu prometnemu sistemu. Sodobni informacijski sistemi omogočajo kakovostnejšo storitev za posameznika kot tudi za podjetja ter imajo pomembno vlogo pri upravljanju prometa, učinkovitem zaračunavanju ter predvidevajo prilagodljivo prometno storitev. ITS to lahko zagotovi z uporabo zadnjih spoznanj in razvojni dosežkov s področja telefonije, satelitske navigacije, računalništva. S sprejetjem te novele v slovenski pravni red prinašamo določbe direktive Evropske unije, katere rok za prenos je potekel že februarja letos. Direktiva Evropskega parlamenta in Sveta postavlja pomemben mejnik pri uvajanju ITS v cestni promet. V Evropi je trenutno zelo velik razkorak med kakovostjo in obsegom podatkov, ki se uporablja kot informacija v prometnem sistemu. Za optimalno delovanje so potrebni dosledni, verodostojni in kakovostni podatki, da je mogoče zagotoviti optimalno, operativno in komercialno odločanje v prometu. Direktiva temu sledi, saj podaja pomemben instrument za usklajeno delovanje ITS v Evropi ter zagotavlja varnejšo, trajnostno ter konkurenčno mobilnost v evropskem prostoru. Ta novela prinaša tudi nekatere druge rešitve, ki v praksi otežujejo izvajanje veljavnega zakona o cestah. Tako se poenostavljajo in natančneje določajo postopki pri prenosih cest, za določanje cenika, po katerem opravljajo naloge presojevalci varnosti cest ter pooblastilo policiji in občinskim redarjem za upravljanje nadzora nad prepovedano uporabo javne ceste. Novela ureja tudi postopke v zvezi z ustanovitvijo in prihodnjim delovanjem nacionalnega centra za upravljanje prometa, ki bo nadziral, usmerjal in usklajeval upravljanje prometa na državni ravni v rednih in izrednih primerih. Rešitve, ki jih prinaša novela, bodo pripomogle k varnejšemu, učinkovitejšemu in uporabniku prijaznejšemu prometnemu sistemu, zato bomo poslanci Državljanske liste ta predlog podprli."
3,ParlaMint-SI_2012-06-13-SDZ6-Redna-04.u16,OTHER,0.81103515625,2012-06-13,0.41235631704330444,"Določbe direktive Komisije 2010/40ES predstavljajo okvir za uvajanje inteligentnih transportnih sistemov v cestnem prometu in drugih vrstah prevozov. Tako bomo postavili temelje za integracijo najsodobnejših informacijskih in telekomunikacijskih tehnik v transportne sisteme in prevozna sredstva. V Novi Sloveniji menimo, da se bo lahko s tem povečala prometna varnost, izboljšala obveščenost voznikov in pretočnost prometa, posledično pa to pomeni tudi zmanjšanje negativnih vplivov na okolje. S spremembo tega zakona bodo postavljeni tudi novi pogoji za načrtovanje investicij na področju gradnje in vzdrževanja cest. Pričakujemo, da se bo pri izdelavi investicijske dokumentacije lahko dosegala večja stroškovna učinkovitost kot doslej in da bo načrtovanje potekalo hitreje. Spremembe bodo ponudile tudi izboljšave nekaterih določil, ki so se v praksi izkazale za neustrezne in so ovirale upravljanje s cestno infrastrukturo. V Novi Sloveniji ocenjujemo, da so spremembe zakona potrebne in smiselne v luči izboljševanja našega življenjskega standarda, boljšega upravljanja in ohranjanja čistega okolja. Zaradi vseh teh razlogov bomo predlog zakona podrli."
3,ParlaMint-SI_2019-10-07-SDZ8-Izredna-26.u16,OTHER,0.765625,2019-10-07,0.2579457461833954,"Predsednik, ministrica, kolegice in kolegi, dober dan! S predlogom zakona, ki ga je v zakonodajni postopek vložila Vlada, je predvidena implementacija dveh evropskih direktiv, večji del sprememb se pa nanaša na področje javnega potniškega prometa. V Poslanski skupini SMC pozdravljamo spremembe veljavnega zakona o prevozih v cestnem prometu in bomo predlog zakona tudi podprli. Podprli pa ga bomo predvsem zato, ker smo prepričani, da bodo predvidene spremembe pozitivno vplivale predvsem na povečanje števila uporabnikov javnega potniškega prometa. Že septembra 2016 je bila uvedena subvencionirana enotna vozovnica integriranega javnega potniškega prometa, s katero se je dijakom, študentom in udeležencem izobraževanja odraslih omogočilo, da enotno subvencionirano vozovnico uporabljajo za različne vrste javnega prevoza. S tem korakom je Slovenija naredila pomemben premik k modernemu, k učinkovitemu in uporabnikom prijaznemu sistemu uporabe javnega prometa. Ena izmed sprememb, ki jo predvideva tudi ta zakon, je uvedba sistema enotne vozovnice za vse skupine uporabnikov javnega potniškega prometa, kar pa je zares dobrodošlo in že težko pričakovano. Ker se mi zdi ta ukrep izredno pomemben in navsezadnje v zelo veliki meri prispeva k trajnostni mobilnosti, sem marca letos o tem povprašal tudi ministrico. Zato je moje zadovoljstvo še toliko večje, da je enotna vozovnica zdaj na voljo vsem, ki uporabljajo javni potniški promet. Sam predlog zakona predvideva še eno zelo pomembno spremembo. Gre namreč za to, da se bo končno tudi zakonsko uredila pravica do brezplačnega prevoza za težje in težko gibalno ovirane študente. Te pravice do zdaj žal še niso bile jasno določene. Četudi je bil z eno od novel Zakona o prevozih v cestnem prometu leta 2012 urejen sistem subvencioniranih prevozov za dijake in študente, zakonsko niso bile urejene izjeme, ko na primer dijaki in študentje zaradi gibalnih oviranosti ali drugih razlogov potrebujejo prilagojen prevoz. Na samo diskriminacijo študentov invalidov pri njihovem prevozu od doma do fakultet, kjer se šolajo, je vrsto let opozarjal v svojih priporočilih tudi Varuh človekovih pravic. V zvezi s subvencioniranimi prevozi določenih skupin šolajočih pa pozdravljamo tudi ureditev subvencioniranega prevoza za športnike do samega kraja vadbe. Kot rečeno, v poslanski skupini SMC menimo, da bodo predvidene spremembe pozitivno vplivale na povečanje števila uporabnikov javnega potniškega prometa, vendar pa se moramo obenem tudi zavedati, da bomo skupaj kot družba morali storiti še veliko več. Da se nekdo odloči za uporabo javnega potniškega prometa, mu mora ta nuditi hitro, udobno in cenovno ugodno potovanje, pri čemer pa veliko k takšni odločitvi pripomore optimizacija mreže javnega prevoza in njegova večja pogostost. Kot rečeno, bomo v Poslanski skupini SMC predlog zakona podprli. Hvala lepa."
3,ParlaMint-SI_2011-02-28-SDZ5-Redna-25.u95,OTHER,-0.95458984375,2011-02-28,0.25281772017478943,"Novo podjetje bi naj vodilo samo novogradnje, nadgradnje in obnove pa bi naj spadale pod Ministrstvo za promet, ki bi s pomočjo javnih naročil iskalo izvajalce za posamezne projekte. Na ta razpis bi se lahko prijavile tudi Slovenske železnice. S tem se, kot je mogoče razumeti, dejansko podvajajo funkcije vodenja investicij na področju nadgradenj, dodatno se dogaja vmesni člen med investitorjem, to je državo, in pa konkretnim izvajalcem. S tem bo postal sistem nepregleden in zapleten. Namesto da bi jih pospeševali, bomo investicije zavirali. Ko bodo Slovenske železnice same z razpisom iskale konkretne izvajalce, bodo kršile evropske direktive in se znašle v konfliktu interesov, na kar smo opozarjali pri sprejemanju zakona. Enako nesprejemljivo, škodljivo in zelo negospodarno pa je, da bo tak način podražil investicije. Kje sploh tičijo dejanski vzroki za take neracionalne rešitve? Kako misli ministrstvo to reševati in preprečiti negativne posledice, ki sem jih navedel? Glede na to, da je gospod Marinič predlagal razpravo v Državnem zboru o tej problematiki, je sam ne bom, in se vam zahvaljujem za odgovore."
3,ParlaMint-SI_2005-09-26-SDZ4-Redna-09.u121,OTHER,-0.97265625,2005-09-26,0.984228253364563,"Hvala lepa za besedo, gospod podpredsednik! Cenjeni poslanski in ministrski zbor! Spoštovani gospod minister za promet gotovo ve, da so Slovenske železnice do konca letošnjega julija ""pridelale"" izgubo v višini 1,23 milijarde tolarjev. Pred enim letom pa so beležile v istem času 508 milijonov tolarjev čistega dobička. Posebej bode v oči podatek, negativen rezultat paradnega konja železnic, tovornega prometa, ki je konec letošnjega julija znašal 447 milijonov tolarjev izgube, lansko leto ob istem času pa je tovorni promet ustvaril 1,09 milijarde tolarjev dobička. Torej podatki, ki kažejo na to, da se kriza ne samo nadaljuje na področju železnic, ampak tudi poglablja. Zato me zanima: Kaj konkretno je ministrstvo v zadnjem letu storilo, da se kriza sanira ali vsaj malo zaustavi? Kaj bo storilo za sanacijo tekočega poslovanja holdinga? Kako bo vzpostavilo dejansko delovanje holdinga, ki je zaživel lansko leto vsaj na papirju, vendar vsa tri podjetja, ki so združena pod isto streho: potniški promet, tovorni promet in pa infrastruktura ne živijo. Zanima me: Kako bo pojasnil tako volivkam in volivcem kot tudi organom EU oziroma utemeljil odločitev, da se te tri strukture holdinga zopet združijo v eno podjetje, če ravno tudi direktive tega ne omogočajo? Zanima me: Kdaj bomo lahko na odboru za promet dobili poročilo delovne skupine, ki se je s tem ukvarjala in je menda delo po besedah državnega sekretarja doktorja Verliča končala že meseca aprila, poročila pa še vedno nimamo? Zanima me: Kdaj bomo končno dobili gradivo, ki naj bi ga pripravilo ministrstvo in agencija, da bomo končno lahko na odboru za promet opravili javno razpravo o krizi železnic? Naj vas tu spomnim na vašo obljubo našemu vrlemu poslancu Srečku Prijatelju 6. junija 2005. Rekli ste, da z reševanjem nastalega položaja nikakor ne želite zavlačevati. Zato je moj odgovor: Kdaj bomo na odboru dobili to gradivo, da končno lahko opravimo razpravo, kajti čaka nas še kar nekaj dela? Nenazadnje je to povezano z vašim predlogom prometne politike, ki je seveda tudi že vložena v parlamentarno proceduro. Najlepša hvala že v naprej za vaša pojasnila in seveda tudi za čim prej poslano gradivo."
3,ParlaMint-SI_2017-06-09-SDZ7-Izredna-44.u47,OTHER,-1.0,2017-06-09,0.1461067944765091,"Hvala za besedo, predsedujoči. Poslušam to debato in če se vprašam, ali me je vse skupaj presenetilo ali me preseneča – v bistvu me ne preseneča. Ali me bo presenetilo, ko bo na kakšni tovorni vlakovni kompoziciji v Ljubljani popustil kakšen ventil, kakšen štift, pa bomo imeli še večji problem kot je tale? Ne bo me presenetilo. Zakaj me to ne preseneča? Zato ker v tej družbi in državi, dajmo biti odkriti, imamo zadnjih 20 let, upal bi si celo trditi, sistematično zanemarjanje tega področja. Poslušam to danes na poti, ko sem se vozil iz tujine, sem spremljal začetek seje, poslušam tole. Po bitki ogromno blazno pametnih generalov, na ravni izvršilne oblasti vse je bilo super oziroma večina zadev, čeprav za razliko od gasilcev je vse drugo šepalo. Oni so približno vedeli, kaj grejo gasit in so bili tudi zaradi te približnosti delno v nevarnosti. Vsak od nas, ki je pogledal tisti podatek iz leta 2015, kaj se tam shranjuje, se je v bistvu dejansko prijel za glavo. Ne vem, a mi je bolj patetično to kar ubeseduje koalicija, ali mi je na nek način bolj patetičen predlagatelj. Zakaj? Če gremo mi gledat magnetograme zgolj že tega sklica in če se vprašamo z gospodom Počivalškom, kdo so ekoteroristi, bomo videli, da dejansko v tem sklicu Državnega zbora pa še pred njim sedi in je sedela in delno tudi v Vladi cela vrsta, če parafraziram gospoda Počivalška oziroma to kar so mu priporočil piarovci, ekoteroristov, ki se v bistvu s to problematiko niso in nismo ukvarjali. Kje je zdaj ključni problem? Ključni problem je v bistvu, jaz bom kar rekel, politično-ekonomski in gospodarski. Jaz imam tu nek graf, to je Mladina povzela po Sursu, rast nevarnih komunalnih odpadkov. Da je bila ta rast največja v letih 2004–2008, se je povečala za 3,3-krat. Vemo čigava vlada je bila takrat na oblasti in od takrat se sukcesivno naprej veča do danes še za 2,3-krat in po koncu gospodarske krize v letih 2014–2015 za 1,6-krat. Ko sem ob tem primeru nesrečne Magne lakirnice spraševal izdelovalca PVO dr. Hodaliča – pa pustimo, na kateri listi je kandidiral, saj ima tudi seveda pravico aktivno in pasivno volilno –, kam se bo odvažalo tistih 928 ton nevarnih snovi, je bil nekako jezen in je rekel, »ja pa saj to bo pač neko podjetje, ki bo imelo za to akreditacijo«, in mi niti ni odgovoril, kam bodo dejansko te nevarne smeti šle. Če bi šel gledat noveliranje krovnega zakona ZVO, kako se je noveliral v zadnjem času, bi lahko navajal dve noveliranji iz časa zadnje Janševe vlade, ki sta zniževali okoljevarstvene standarde, lahko bi navajal zadnje noveliranje, ko nas je v bistvu ministrica zavajala, da zaradi direktive moramo nekaj narediti, čeprav je v tisti polovici stavka pisalo, da lahko nekaj naredimo, ni pa nujno, da gremo v tej smeri. Lahko bi govoril o podzakonskih aktih, ko se dovoljuje zviševanje onesnaževanj, da se na ta način zmanjša število degradiranih območij. To so pač neka dejstva, za katera vemo in to je v bistvu neka neodgovorna politika. Jaz sem navsezadnje sociolog; dve leti nazaj je na novo leto umrl Ulrich Beck, ki je leta 86 že izdal njegovo najbolj znano delo Risikogesellschaft, s podnaslovom Na poti v neko drugo moderno. V tem znanem delu je seveda govoril o tem, da so naše družbe vedno bolj tehnološke in da to pomeni tudi neko družbeno sprejeto tveganje. Seveda pa – kot je par redkih preostalih pišočih analitičnih pametnih novinarjev že povedalo – je neko ključno vprašanje, kakšno gospodarstvo mi imamo in ga bomo imeli. A bomo znotraj te »Risikogesellschaft« imeli »schmutzig«, umazane zadeve, kar dejansko tudi omogoča zadnja novela ZVO, ki uvaja vrzel za umazane tehnologije, ali bomo imeli nekaj drugega? Če hočete metaforično, ali bomo lakirali ali bomo robote delali. In to je v bistvu neko področje, kjer je politika v zadnjih 20 letih v Sloveniji zatajila na celi črti. Jaz bi zdaj vlekel magnetograme lahko vseh poslanskih skupin. Dejstvo je, da o okoljski problematiki v tem sklicu Državnega zbora govori kolega Hanžek, ki se ukvarja s preiskovalko, in večinoma v imenu naše poslanske skupine govorim jaz. In potem se neha. V nekem trenutku nas je rahlo NSi presenetil pri ZVO, ker so se pa potem malo generacijsko [[…]]Štirje so bili v dvorani, dva sta bila proti, dva sta se vzdržala. In tukaj se neha. Neki poslanec, ki je šel iz SDS v NSi, je na neki seji tulil, kako njemu kmetje jočejo, ker slovensko kmetijstvo ne more biti konkurenčno, ker ne dovolimo rastnih hormonov. SDS zelo rad govori, da so vse administrativne ovire, in okoljsko in tako naprej. V koaliciji niste nič dosti boljši, ampak to samo malo zavijete. Ne bi rad zdaj spet napadal te državne sekretarke okrog te Magne – zgodbe o tisti živici, kot da je tepih, gor in dol. To je v bistvu neka mentalna shema te družbe in v bistvu neodgovorne politike. In zdaj imamo posledice. Ministrica na Morsu se rajši ukvarja s tem – ker prihaja iz tako imenovanega Kontičevega dela SD – kako boste zdaj okoli Teša mučke naprej gnali, kot da bi se ukvarjala s civilnim delom enega ministrstva, ki je vizavi vojaškemu podhranjen, nekoliko zanemarjen in tako naprej. Verjetno bi rabil tudi že kako kadrovsko prenovo. Če ob tem imamo še nekega predsednika Vlade, ki ni odločevalec – to nam je po 3 letih že definitivno jasno –, če imamo neke sisteme, ki so zanemarjeni, potem imamo nek položaj, ki ga imamo. Imamo nekaj čez 200 gospodarskih subjektov, ki v njihovi proizvodnji proizvajajo tudi tovrstne nevarne odpadke. Imamo 11 družb, ki naj bi se s tem ukvarjale. Situacija v številnih od njih je blago rečeno alarmantna, tudi če niste vi neki blazen varstvoslovec ali pa naravoslovec ali kemik ali kemični tehnolog, je že dovolj. Miha Kordiš je postavljal vprašanja glede zgodbe nekega podjetja v Škofji Loki, pa še kak drug primer bi navedel pa bi videli, da zadeve v bistvu ne štimajo. Že če gledaš malo po zdravo kmečko tiste sode na soncu, ti je že približno jasno, koliko je ura, kaj šele če malo vohaš in gledaš kakšne kisline in podobno. Ampak gre za nek zelo močan sektor. Dajmo reči, v bistvu ob energetskem sektorju je, kot ljudje včasih radi rečejo, »smetljarska mafija« – en zelo, zelo močan sektor, ki nekako lahko vrši pritisk. Kaj bomo dobili? Zdaj imamo trenutno neko stanje, ko seveda bodo ljudje – in z razlogom – po domače povedano ponoreli. Nam se bo zdaj verjetno zgodil cel niz nekih civilnodružbenih pobud, ki bodo naenkrat malo bolj temeljito začele gledati, kaj pa je tam na vogalu, ko oni nekaj sortirajo gor in dol. In bomo imeli ta tako imenovani NIMBY efekt – nočem to imeti na mojem dvorišču –, in seveda neke določene stranke boste to izkoriščale in bo po medijih kažin in tako naprej, namesto da se dejansko vprašamo, kaj smo prešpricali 20 let in kako se nekih zadev lotevati. Na dolgo in široko, kaj je zdaj odgovornost nekega podjetja, ali je ali ni, gor in dol – saj mi imamo ZVO, imamo 9. člen, drugi odstavek, imamo 27. člen. Kaj se sploh o tem pogovarjamo? Saj to je ja v zakonu zelo jasno napisano. Da nek ustavni pravnik in pravnik leta in nadpravnik in ne vem kaj Miro Cerar na nek tak način kot tam neka teta govori, »pa malo bi, pa malo ne bi« [[…]]Ja počakaj, dobro jutro! Daj, poglej si zakon, pa si ga preberi, kjer ti zelo jasno piše, kjer so te neke posledice v bistvu predvidene. Verjetno se bodo oni zdaj izgovarjali, pa da bo firma propadala, pa bo verjetno spet neka debata, koliko bo tukaj država morala pristaviti lonček. Ampak pač, v takšni družbi živimo in s takšnimi neodgovornimi politiki. Jaz ne morem kaj drugega reči. Jaz tudi nisem presenečen, ker ko sem ministrico spraševal že na hearingu, sem približno vedel, koliko je ura. A veste, ko ti nekdo, ki je agronom, reče: »Ja, dobro, zida se na ravnem, ker v hrib se glih ne more«, pa bi lahko še neke druge resorne ministre tukaj nekako žegnal [[...]]Navsezadnje gre tudi za odgovornost nas, političnih strank, koga kandidiramo na neka zelo odgovorna delovna mesta, če se tako izrazim. In dejansko tukaj ni neke – veste, bom s tem zaključil – blazne razlike med predlagateljem pa med neko koalicijo, ki se zdaj nekako branite. Celo več, predlagatelj je malo dejansko na tem valu trumpizacije politike, tudi približno kot Trump ekološko naravnan. Jaz pa vedno tudi pravim, da nekako ne izvolimo se sami in to je tudi razmislek državljankam in državljanom, ki mogoče to poslušajo ali pa tudi ne. In seveda, zdaj imamo te neke sklepe tukaj, priporočila, kjer vedno pademo v neko benignost. Ne glede na to, katerikoli del opozicije nekaj predlaga; ta, bom kar povedal do konca stavka, cmerava koalicija potem te sklepe povozi in na koncu kaj – priporočila: izvršilna oblast naj počne to kar mora že izvršilna oblast itak početi. In to je čista izguba časa. Mislim, jaz bi, ne vem, bral stanovanjsko zakonodajo zdaj, namesto da sedim tukaj in to bomo potem podprli ali pa še koalicija še tega ne bo podprla. Veste, če to ni skrajna derogacija Državnega zbora, potem res ne vem, kaj je. Ta seja bo verjetno imela še par ur patetike, potem se bomo malo natezali okrog teh amandmajev. Situacija močno dvomim, da se bo izboljšala. Mogoče bi pa nekdo moral že tehtno začeti razmišljati tudi o nekem drugem in drugačnem in politični ekonomiji in gospodarskem razvojnem modelu. Pa ne na način, da bomo malo bluzili »industrijska revolucija 405762«, dejansko, ampak to gre tista, veste, strategija pametne specializacije, ko sem jaz Počivalšku težil, pa nikamor nismo prišli. Zavedati se, kaj bomo delali. Zavedati se tudi, če imamo neke strupene, polstrupene snovi, ali se jih da v nekaj predelati, da dobimo nek izdelek pa imamo neke verige tukaj zaključene. Ampak za to je potrebno nekaj, kar, kot pravi Alenka Zupančič Žerdin, ni naravno stanje. Potrebno je mišljenje in tega pač pa v tej bajti in v tej državi, vsaj pri odločevalcih izdatno primanjkuje. Hvala za besedo."
4,ParlaMint-SI_2007-02-02-SDZ4-Redna-24.u96,SDS,0.7255859375,2007-02-02,0.06578684598207474,"Hvala lepa. Spoštovani zbor. Nedavno smo proslavljali vstop Slovenije v evroobmočje. Postopek vstopanja v monetarno unijo je bil dolg in naporen. Na tej poti je pomembno vlogo odigrala tudi Banka Slovenije pod vodstvom guvernerja mag. Mitja Gasparija. Pomemben del zaslug za uspešno prehojeno pot in končni prevzem evra gre Banki Slovenije in njenemu guvernerju. Za to, kar je v zvezi s tem storil gospod mag. Gaspari pri uspešnem vodenju centralne banke, lahko guvernerju Mitji Gaspariju le čestitamo. Seveda pa ta del delovnega opusa kandidata za guvernerja Banke Slovenije ni že sam po sebi zadosten, da bi bil na tej podlagi le mag. Gaspari edini primeren kandidat za guvernerja Banke Slovenije. Ne morem pristati na tezo, da je le Mitja Gaspari sposoben voditi Banko Slovenije. Da je edino on dovolj strokovno usposobljen za to funkcijo. Ne. Nihče ni nezanemarljiv, niti Mitja Gaspari ne. Pa tudi, če bi to bilo res, pa vsi vemo, da to ni, bi morali poiskati nekoga, ki se bo za to delo usposobil, kajti če bi imeli le enega človeka, ki lahko vodi neko pomembno institucijo, potem to nujno vodi v propad. Izkušnje v različnih primerih nas učijo, da to drži. Nekoč smo imel edinega možnega voditelja Tita, pa smo se po njegovem odhodu znašli v najglobljem breznu. Srbi so imeli v bližnji preteklosti edinega ""vožda"" Miloševiča in so pristali v krvavem balkanskem loncu. Danes se s spodobnimi brezizhodnimi posledicami soočajo Kubanci, ob odhodu nezamenljivega ""elkomandanteja"". Torej, s takimi zaključki o nezamenljivosti ne bomo prišli daleč. Prav tako pa življenjski in delovni opus Mitja Gasparija ni le obdobje zadnjih dveh, treh let, pač pa je na tej isti ali podobni funkciji deloval že davno prej. In v teh časih pa se v zvezi z gospodom Gasparijem pojavljajo tudi nekatere sence. Vsi še pomnimo neustrezno vlogo, ki se je potem izkazala tudi kot škodljiva v primeru likvidacije Triglav banke. Potem žalostna usoda hranilno kreditnih služb in še zlasti Hranilno-kreditne službe Sicure ter posledično finančni zlom številnih varčevalcev imamo verjetno še vsi živo v spominu. In Banka Slovenije pod tedanjim vodstvom Mitja Gasparija ni te žalostne usode preprečila, čeprav bi jo lahko in bi jo celo morala preprečiti. Podobna zgodba, kjer Banka Slovenije ni odigrala ustrezne nadzorne vloge, je afera SIB banke, kjer je Banka Slovenije celo izdala odločbo o soglasju za nakup te banke s strani javnega mestnega podjetja Energetike iz Ljubljane. Govora je bilo tudi o Optimizmu, o firmi Optimizem, da ne bi vseh našteval. Še verjetno bi se kaj našlo. Tudi najnovejše odkritje o tajnem dokumentu analitske službe Banke Slovenije, ki je vsebovala popolnoma nestvarne ocene o finančni situacije Slovenije v prihodnjih letih ter glede na dejstvo, da je bil ta dokument odposlan na sedež Evropske centralne banke v Frankfurtu, kaže na temen madež, povzročen s strani te iste Banke Slovenije, ne glede na to, ali guverner osebno bil s tem seznanjen ali ne. Dejstvo je, da nekdo znotraj Banke Slovenije želel s takim popolnoma nestvarnim dokumentom oziroma z nestvarnimi podatki o tem dokumentu, ki kažejo na alarmantno stanje javnih financ, do česar naj bi prišlo do nekaj let v Sloveniji, torej s tem je ta človek prav gotovo želel ustvariti v tuji in evropskih inštitucijah slab vtis o Sloveniji in o sedanji slovenski Vladi. In guverner banke, iz katere na tak način uhajajo takšni zlonamerni podatki, takšne informacije, je vsekakor za to odgovoren in mu takšno ravnanje njegovih uslužbencev iz analitskih služb Banke Slovenije prav gotovo ne more biti v čast. Nihče gospodu Gaspariju ne očita nestrokovnosti, nihče objektiven pa gospoda Gasparija ne more označevati za politično neodvisnega strokovnjaka. Gospod Gaspari je vsekakor strokovnjak, vendar ni politično neodvisen, saj človek, ki dvakrat kandidira na listi politične stranke na državnozborskih volitvah, ki je izvoljen za poslanca v Državni zbor, [[...]] [[Opozorilni znak za konec razprave.]] ki ga politična stranka tudi postavi in imenuje za ministra, tudi preko nje za guvernerja Banke Slovenije, ni politično neodvisen. Zato sam imam pomisleke nad ponovnim imenovanjem gospoda [[....]] [[Izključen mikrofon.]]"
4,ParlaMint-SI_2007-02-02-SDZ4-Redna-24.u84,SDS,0.6328125,2007-02-02,0.06162164732813835,"Hvala za besedo. Guverner Banke Slovenije Mitja Gaspari je na konferenci ob sprejemu evra v svojem govoru v Ljubljani 15. januarja 2007 dejal: ""Prepričan sem, da uvedbo evra dojemamo kot zgodovinski izziv in tudi kot priložnost. Priložnost, ki poudarja sposobnost naše države, da se razvije v stabilno gospodarsko in finančno okolje. Priložnost, da si izboljša možnosti za še hitrejši razvoj in doseganje najrazvitejših članic evroobmočja."" Težko bi guverner Banke Slovenije imel tak govor oziroma bi bil ta verjetno manj optimističen, če bi resno upošteval podatke, ki so mu jih pripravili v njegovem analitsko-raziskovalnem sektorju. Na podlagi njihovih raziskav je nastal uraden dokument Projekcija javnih financ z najslabšim možnim scenarijem, v katerega očitno niti sam ni verjel. Tako je namreč tudi izjavil na tiskovni konferenci, da je zelo malo verjetno, da bi se to sploh lahko zgodilo. Rezultati in napovedi so bili bistveno drugačni od vseh ostalih analiz, ki jih delajo inštitucije v Republiki Sloveniji, ki se ukvarjajo s tem oziroma opravljajo primerjave, raziskave in pripravljajo projekcije za prihodnost. Kljub temu, da je Banka Slovenije neodvisna inštitucija, bi pričakovali, če so že prišli do tako drastečnih napovedi in rezultatov, da bi jih poskušali vsaj primerjati. Torej podatke, ki so jih dobili v Banki Slovenije, s podatki, ki jih ima Ministrstvo za finance. Guverner bi se ob tem moral resno vprašati, kdo ima tukaj prav, kaj je narobe, da smo dobili tako različne podatke, in morda predlagati soočenje strokovnjakov z Ministrstva za finance in strokovnjakov iz Banke Slovenije. To se je sicer zgodilo decembra lani, ampak ne zato, ker bi to predlagal guverner, pač pa zato, ker je bil minister za finance seznanjen, da je v Banki Slovenije nastal dokument z bistveno slabšimi podatki, kot jih ima Vlada. Podatek tudi, da naj bi bilo to poslano v Centralno evropsko banko, tudi guverner je na naši poslanski skupini in tudi za medije izjavil, da so določene stvari poslali v Evropsko banko in ni res, kar je govoril moj predhodnik, da nič ni bilo poslano. Sicer pač guverner ni podal pravih podatkov za medije, pri nas je izjavil, da so določene tabele in podatki iz projekcije bili poslani. Soočanje se je res zgodilo, ampak kot sem rekla, ker je to predlagal minister za finance, in so primerjali podatke analitikov iz Banke Slovenije in z Ministrstva za finance. Guverner Banke Slovenije pa se je pod to projekcijo s tako drastičnimi podatki podpisal in s tem potrdil, da za tem stoji in da držijo po njegovem mnenju, očitno držijo, če je to uradni dokument, ne glede na to, da ima oznako zaupen dokument, je to dokument Banke Slovenije. In ker mislim, da bi moral v opisanem primeru guverner ravnati drugače, sem tudi povedala kako, ga ob glasovanju ne bom podprla."
4,ParlaMint-SI_2008-06-03-SDZ4-Izredna-37.u18,SDS,0.62353515625,2008-06-03,0.07687434554100037,"Spoštovani predsednik, spoštovane poslanke in poslanci! Vlada Republike Slovenije podpira sklepe in podpira pomembno sporočilo, in sicer, da je to, čemur smo priče, v povezavi s koncentracijami kapitala, v povezavi s čudnimi, recimo temu, dogodki, povezanimi s ""poštnimi nabiralniki"" in skrivanji za njimi, da je to ravnanje sporno in da ga je treba razčistiti do potankosti. Zato sprejema tudi obveznosti, ki izhajajo iz sklepov, kakor tudi bomo storili vse, da bodo tudi institucije, ki se jim tudi nalagajo določene obveznosti, izpolnile te obveznosti. Zakaj? Zaradi tega, ker si prizadevamo v Republiki Sloveniji ustvariti pravno okolje, ki bo spodbujalo podjetništvo, sposobno podjetništvo, ki bo spodbujalo rast malih, srednje velikih podjetij in velikih podjetij, ki bo spodbujalo inovativnost, podjetnost, pridnost, delavnost. In želimo da bi zakonodaja, ki uravnava tovrstno poslovno okolje, preprečevala zlorabe, špekulacije, manipulacije, skrivanja, zlorabe notranjih informacij, koncentracije in nesluteno bogatenje. Namreč, ko snujemo zakonodajo in jo skozi parlament sporočamo poslovni javnosti, si želimo torej, da ta zakonodaja omogoči rast. In zakonodaja je samo del tega pravnega okolja in pravnega varstva. Zelo pomembno se mi zdi, da je torej priprava zakonskih aktov le del aktivnosti v okviru delovanja pravne države. Akte sprejema Državni zbor, za njihovo izvrševanje pa skrbijo pristojne nadzorne institucije in sodišča. Vsi si moramo torej prizadevati, in še posebej relevantne institucije ter stroka, da ravnanja akterjev ustrezajo namenu zakona in s tem krepijo zaupanje v pravni sistem. Pristop, da vsaka zloraba zakonske določbe, ki ima posledico nereagiranje nadzornih institucij in potem kasneje negativno prakso, ima zelo negativen tudi moralen in medijski element in generira strožjo normo, ki pa hkrati tudi duši tiste druge, ki nimajo zleh oziroma namena zlorabiti to zakonodajo. Torej spoštovani! Priprava zakonskih predlogov in sprejemanje zakonskih predlogov je le del pravnega sistema. Nadzor, kakor tudi učinkovit sodni epilog je drugi, prav tako pomemben, če ne še pomembnejši del. In po moji oceni je ta drugi del zatajil. In ta drugi del je zatajil do te mere, da smo sedaj priča pravzaprav zgražanju ljudi, apatiji in občutku, širšemu občutku, da se je marsikomu v Sloveniji zgodila krivca, kajti na njegovih žuljih se pravzaprav rojevajo nesluteni milijarderji. To ni prav in zato Vlada skupaj s koalicijo želi in bo naredila vse, da se pride temu do dna, in da se sankcionirajo tudi kršitve. In v tem duhu gredo sklepi, zato jih podpiramo, kajti pripravljeni smo skupaj narediti vse, da pridemo zadevi do dna in da končno dobimo pravni sistem v celoti: ne le vlada, ne le parlament, tudi nadzor in sodišča. Ne poznam, žal, niti ene pravnomočno zaključene zadeve, ki bi izpostavila in ki bi sankcionirala eklatanten primer, verjemite mi, da pa v zgodovini jih je bilo kar nekaj. Sedaj pa spoštovani, dovolite mi, da navedem nekaj zakonskih norm, za katere je odgovorna Vlada in jih je pripravila v tem mandatu in gredo v luči preprečevanja tega, kar je bilo v preteklosti morebiti preslabo urejeno. Če se navežem na novi zakon o gospodarskih družbah in na ključne povezave v tem zakonu, na koncentracijo kapitala, vam lahko povem, da so v njem v 535. členu in 545. členu ukrepi za večjo transparentnost. V 544. in 547. in 548. členu so ukrepi za večjo odgovornost organov, vodenje in nadzora. Odgovornost je dodatno okrepljena skozi člene 263, 265 in naj omenim samo enega zelo pomembnega, ki govori o koncentraciji in ki je bil sistematično s strani prejšnje oblasti podpiran in ki ga je ta vlada in parlament odpravila. To je omejitev na tri mandate v nadzornem svetu ali upravnem odboru. Prej je namreč lahko isti človek sedel v petih nadzornih svetih oziroma upravnih odborih in hkrati še v petih povezanih, to se pravi odvisnih družbah. Nekdo je torej lahko bil praktično v desetih nadzornih svetih in povejte mi, kje je večja koncentracija moči, vpliva kot v takšnih sistemih. To je ta vlada, in ta parlament, v tem mandatu odpravila. To je samo eden izmed, recimo, v nebo vpijočih primerov. Nadalje so v zakonu o gospodarskih družbah zaostrene določbe glede revizije in odgovornosti revizorja, prepoved združljivosti funkcij izrednega in rednega revizorja, kakor tudi odškodninska odgovornost revizorja. Cel niz določb je tudi v zaščito manjšinskih delničarjev, od 384. člena do 389. člena, 255. člena, 328. člena, 503. člena in podobno. Sedaj pa, spoštovani, drugi zakon, ki ureja to tematiko, to je Zakon o prevzemih. Zakon o prevzemih je bistveno razširil področje uporabe. Poleg minimalnega standarda iz direktive za javne delniške družbe predlog zakona določa obvezno uporabo določb zakona tudi za večje nejavne družbe, po prvotnem besedilu, sedaj, po popravkih zakona o prevzemih, pa tudi praktično z veliko večino nejavnih delniških družb. Prvič, spoštovani, zakon velja za vse subjekte, tudi za osebe, ki so bile v preteklem desetletju v privilegiranem statusu, kot je Kad, Sod, družbe pooblaščenke, naslednice pidov Republike Slovenije. In na tem mestu velja izpostaviti navedbe opozicije na odboru, češ da se je v zadnjem času število prevzemov povečalo. Seveda se je. Jasno, strožja zakonodaja ne dopušča oziroma strogo sankcionira tihe prevzeme, ki jih je bilo v preteklosti veliko, sedaj pa so morali končno ti akterji priti nazaj in objaviti prevzemne ponudbe. Število objavljenih prevzemov ne govori o dejanskem številu prevzemov, ki so jih v preteklosti spretno imeli preko parkirišč in zlorabljali pravice malih delničarjev. Kajti prevzemna ponudba pomeni to, da je dana tudi manjšinskim delničarjem, da lahko izstopijo po isti ceni, kot so se ""ta veliki"" med seboj zmenili. In imamo še danes nekaj primerov tihih prevzemov, kjer ni objavljene prevzemne ponudbe, kjer nekateri akterji, kljub temu da imajo vsi pod pragom 25%, v povezavi, z usklajenim delovanjem skupaj presegajo prevzemni prag, so praktično prevzeli družbo, manjšinskim delničarjem pa niso ponudili pravične cene za izstop oziroma niso podali prevzemne ponudbe. Torej, nova zakonodaja je zaradi razširjenega področja uporabe kakor tudi zaradi vseh ostalih elementov povzročila, da je teh prevzemnih ponudb dejansko več. S tem je pravzaprav tudi omogočeno tistim, ki so v prevzetih družbah manjšinski delničarji, sledenje njihovih pravic. Prevzemna zakonodaja je na novo opredelila vrednostne papirje ciljne družbe. Predvsem je na novo določen tudi izračun deleža glasovalnih pravic. Na novo, kar je najbolj pomembno, se definirajo osebe, ki delujejo usklajeno, in določa izpodbitne in neizpodbitne domneve usklajenega delovanja. To se pravi, domneve, kdaj se deluje usklajeno, so bistveno bolj zaostrene in normalno je, da je akterje, marsikatere akterje to prisililo v objavo prevzemnih ponudb. Na novo se določa pravična cena. Zelo pomembno je, da mora prevzemnik ponuditi v prevzemni ponudbi ceno, ki ne sme biti nižja od najvišje cene, po kateri so prevzemnik ali povezane osebe s prevzemom pridobivale vrednostni papirje v obdobju 12 mesecev pred objavo ponudbe. To nas navdaja, da bodo mali delničarji dobili enake ponudbe, kot so veliki kupovali v obdobju 12 mesecev. Zahteva se informiranje vseh strank, še posebej predstavnikov delavcev, o vseh ključnih elementih, povezanih s prevzemno ponudbo. Na novo se določa sankcije za kršitve, in sicer, tudi mirovanje glasovalnih pravic iz vseh delnic. Namreč, dosedanji zakon o prevzemih je bil bistveno milejši in je določal le izgubo glasovalnih pravic, ki presegajo prevzemni prag. Po novem so glasovalne pravice vzete za vse delnice, ki jih ima prevzemnik. Agenciji za trg vrednostnih papirjev kot nadzorni instituciji se daje močna aktivna legitimacija za vložitev izpodbojne tožbe v primeru, da ciljna družba prevzemniku onemogoči uresničevanje glasovalnih pravic v nasprotju z zakonom. Tudi sicer je Agenciji za trg vrednostnih papirjev s tem zakonom podeljena precejšnja moč in tudi učinkovita nadzorna vloga. Predvsem se z zakonom zvišujejo tudi globe. Torej, spoštovani, jasno je, da je bilo po tem, bistveno strožjem zakonu o prevzemih, več prevzemnih ponudb. Kajti v preteklosti Kad in Sod, država, pooblaščenke, so bile izvzete iz prevzemne zakonodaje. Če so one povečevale delež nad prevzemnim pragom, praktično ni bilo treba objavljati prevzema. In zdaj se nekdo čudi, da je več prevzemov. Prav je, prevzem je zaščitna institucija za manjšinske delničarje. Zloraba Zakona o prevzemih je pa druga zadeva in tu seveda moram izraziti svoje razočaranje nad agencijo za trg vrednostnih papirjev, ki je po moji oceni neučinkovito opravljala svoje delo kot nadzorna institucija in ponovno ponavljam, pravni sistem se izpostavlja ne samo za zakonodajo, kajti zakonodaja, še enkrat, ima dve plati zgodbe, po eni strani omogoča razvoj in po drugi strani mora preprečevati zlorabe. In čim jo zaostrimo preko mere je lahko to tudi slabo za tiste, ki jo želijo uporabljati v duhu v katerem je tudi napisana. Nadalje smo z Zakonom o trgu finančnih inštrumentov, ki jo je v pristojnosti Ministrstvo za finance, dodatno nadgradili in vključili v slovenski pravni red standarde Evropske unije, določali pravila za razkrivanje podatkov izdajateljev finančnih inštrumentov, ki se ponujajo javnosti in s katerimi se trguje na organiziranem trgu, in druga pravila, ki zagotavljajo preglednost trga finančnih inštrumentov in njihovo celovitost. Naj omenim zgolj en sklop te zakonodaje kjer je prepovedano ravnanje zlorabe trga kot so trgovanje na podlagi notranjih informacij in tržna manipulacija, kar je seveda v zakonu podrobneje tudi vsebinsko opredeljeno in obenem določa seznam obveznosti, katerih namen je preprečevanje ali odkrivanjem zlorab trga. Torej, spoštovani, problem po moji oceni je ključen v ljudeh in ne toliko v zakonodaji. Zakonodajo smo pripravljeni nadgraditi glede na predloge vedno in to smo tudi počeli in smo tudi upoštevali predloge opozicije, namreč na predlog opozicijske poslanske skupine smo razširili veljavnost prevzemne zakonodaje tudi na dobršen delež nejavnih delniških družb in lahko jo še poostrimo. Tu ni nobene ovire. Vendar, če nima strožja zakonska norma za seboj učinkovitega nadzora in razumnega časovnega odziva sodne veje oblasti je mrtva. In bojim se, da je večina primerov, o katerih bo danes verjetno tudi konkretno govora, posledica neučinkovitega nadzora in seveda tudi kasneje nedelovanja ostalih elementov pravne države. Prepričan sem, da sta se ta vlada in koalicija pripravljeni spopasti s temi izzivi, kajti vrana vrani ne izkljuje oči, in verjamem, da akterji, ki so bili danes tu imenovani in ki danes štrlijo kot tisti eksponirani, seveda, so zelo blizu, če ne člani strank, ki pripadajo današnji opoziciji. In ta vlada je garancija, da bo nadzor učinkovito potekal in da bomo deležni tudi sodnega epiloga. Kajti, še enkrat, bojim se, da ti ljudje sami sebi tega ne bodo ne dopustili, kaj šele storili. Želim, da bi končno tudi ta seja Državnega zbora pripomogla, da dosežemo tudi soglasje, da mora v Sloveniji začeti delovati pravna država v celotnem smislu besede, vse elementi te pravne države in seveda Vlada tu izraža vso pripravljenost in zavezo. Hvala."
4,ParlaMint-SI_2006-10-23-SDZ4-Redna-21.u33,SDS,-1.0,2006-10-23,0.027076534926891327,"Spoštovani predsednik vlade, kolegi poslanci, ministri! Pred nekaj dnevi je Slovenija prejela odgovor evropske komisije, ki se je nanašal na prijavo, s katero je novinar Financ Boštjan Usenik prijavil Slovenijo, zaradi domnevnega suma o nedovoljeni pomoči Istrabenzu in Pivovarni Laško v primeru prodaje deležev KAD-a in SOD-a v družbi Mercator. Z njim je evropska komisija zavrnila namige o domnevnem oškodovanju državnega premoženja, ki naj bi nastalo zaradi netransparentne prodaje deležev KAD-a in SOD-a Mercatorju. Domnevno oškodovanje naj bi se po za lase privlečenih trditvah nekdanjih ministrov Ropa, Lahovnika, Cvikla gibalo med 20 in 30 milijardami slovenskih tolarjev. Razprava o oškodovanju se je od septembra lani tako razplamtela in zlorabljala, da se je 39 poslancev odločilo, presekalo to neproduktivno in za Slovenijo škodljivo medijsko obračunavanje in je 18. oktobra lani vložilo zahtevo za ustanovitev preiskovalne komisije. Evropska komisija je na podlagi preiskave primerov ugotovila, da kupcema ni bila podeljena državna pomoč, ker sta bila prodana deleža Mercatorja ovrednotena s strani ustrezne ustanove, na podlagi uveljavljene metodologije in na podlagi takratne cene na trgu. Evropska komisija je tudi ugotovila, da za prevzemno premijo ni bilo potrebnega pogoja, ker kupca po nakupu družbe nista obvladovala. Odločitev evropske komisije ni presenečenje in je potrdila tisto, kar smo ves čas zagovarjali, da je bila prodaja deležev KAD-a in SOD-a v Mercatorju izvedena v skladu z domačo zakonodajo in evropskimi normami. Kar nenadoma so potuhnili tudi kritiki. Še enkrat več se je pokazalo, da kritike nekaterih najvidnejših opozicijskih poslancev, predvsem iz vrst Liberalne demokracije, nimajo pravne in strokovne podlage, in da so svoje delovanje podredili zgolj neosnovanim, klevetaškim nastopom in zastraševanju javnosti ter umetnemu ustvarjanju afer, s katerimi so begali državljane in si zagotavljali predvsem enormno količino medijskega prostora. Zanima me: Kako vlada sprejema poročilo evropske komisije? Ali ste morda prejeli kakšno opravičilo, zaradi povzročene škode in diskreditacijo države, vlade in tudi vas osebno? Hvala."
4,ParlaMint-SI_2019-06-17-SDZ8-Redna-09.u36,SDS,-1.0,2019-06-17,0.013677001930773258,"Jaz se ne počutim izzvanega, počutim se pa užaloščenega. Predsednik Vlade je v tem svojem odgovoru petmilijardno bančno luknjo primerjal z zidaki v svojem zidu. Poglejte, kako žalostno je to. To, kar smo mi vsi plačali iz svojega računa, zbanalizira na višino svoje ograje. Oprostite, to ne spada k diskurzu razprave v Državnem zboru, sploh pa ne v času razprave poslanska vprašanja, predsednik Vlade. Ne, predsednik Vlade, vi ne morete mene nazaj vprašati. Lahko bi, če bi bila v obrnjeni vlogi, pa nisva. Poslanska vprašanja so namenjena temu, da poslanec vpraša predsednika Vlade in predsednik Vlade odgovori. Ne pa, da se gre po znani tezi: moj oče je močnejši kot tvoj. Kot so se šli v vrtcu. To je nivo razprave, ki ste ga imeli vi sedaj v tem odgovoru. Jaz sem citiral izključno vaše izjave. Izjave predsednika Vlade imajo svojo moč. Lahko zamajejo trge, lahko vplivajo na rating države, lahko vplivajo na prodajo ali neprodajo državnega podjetja. Vi ste s svojimi izjavami to naredili. Vi ste s svojimi izjavami tudi rekli, da je bila bančna luknja previsoko ocenjena. Spoštovani predsednik Vlade, svetujem vam, da še enkrat preberete ustavno odločbo Ustavnega sodišča v zvezi s kvalificiranimi vrednostnimi papirji. V točki 124, da vam bo lažje, točno piše, da bo v upravnem sporu sodišče odločalo o tem, ali je bila bančna luknja pravilno ocenjena ali ne. In to bo edini pravnomočni dokaz. Vi pa že danes, pet ali deset let, preden se bo to šele zgodilo, že javno zavajate slovenske davkoplačevalce, da je tako bilo, zato da potem izpeljete drug sklop, to je, ne bomo prodali Abanke. Na koncu jo bomo, ker bo Evropska komisija to zahtevala, ampak škoda se bo merila še v dodatne pol milijarde. To vam pa sedajle zagotavljam. Tako kot je krivda Cerarjeve vlade, ki je zaustavila prodajo Nove Kreditne banke Maribor. Spoštovani predsednik Državnega zbora, ker nisem prejel odgovora, želim, da glasujemo o tem poslanskem vprašanju in opravimo razpravo v Državnem zboru. Hvala."
4,ParlaMint-SI_2016-05-20-SDZ7-Redna-19.u94,SDS,-1.0,2016-05-20,0.018052702769637108,"Hvala, predsedujoči. Mi se posledično pogovarjamo o približno 14 milijardah državnega premoženja in neverjetno je, da si glavna vladna stranka za ta namen vzame samo 25 minut razprave. Imamo zelo zanimivo stanje. Vsi po vrsti ugotavljamo, da je pri upravljanju državnega premoženja nekaj hudo narobe, od tega, da našo srebrnino kupujejo nabiralniki podjetja, do tega, da se dogajajo sramote, kar se tiče imenovanja nadzornikov in še bi lahko naštevali od tega, da prodaje padejo v vodo zaradi čudnega ravnanja Vlade. In ne morem si kaj, da mi je nenavadno, da največja vladna stranka, ki nosi največjo odgovornost, ob takih slabih praksah molči. Zato mi dovolite, da današnji del neke razprave obrnem predvsem proti drugima dvema koalicijskima partnerjema ne proti SMC, ki je zdaj v 15 minutah povedala, kar je imela za povedati, ampak predvsem do Desusa SD. Vlada, kot piše v obrazložitvi, čeprav so to obrazložitev sprejele na seji Vlade vse koalicijske partnerice, ampak, ker smo Slovenija parlamentarna demokracija, verjamem, da vsej dve od treh vladnih strank znata ločiti Vlado od parlamenta in da je parlament svoja veja oblati in da na podlagi razprave se bodo tudi sami parlamentarci potem odločili ne glede na to, kaj njihovi ministri na Vladi glasujejo. Glejte, Vlada je v tej svoji obrazložitvi predloga zakona zapisala, da ta zakon brani načela skrbnosti, odgovornosti, neodvisnosti, preglednosti in gospodarnosti v upravljanju z državnim premoženjem. Pa se vam zdi, da to drži? Se vam zdi, da je ureditev, kakršno imamo zdaj, in vodstvo SDH pod taktirko gospoda Jazbeca takšno, ki upravičuje skrbnost, odgovornost, neodvisnost, preglednost in gospodarnost, ali bi rekli, da vse prej kot to. Jaz mislim, da je več tistih, ki bi rekli, če kaj ne, pa to ne, kar vlada tu zasleduje. In spoštovana koalicijska partnerja Desus in SD, Vlada je tu v tem odgovoru zapisala, ko je zavrnila tak predlog, da je ob prodaji naložb treba zagotoviti lastništvo znanega oziroma da je treba, da je lastništvo novega lastnika znano in preverljivo, do tega da ima Državni zbor pristojnost, da lahko zahteva in pridobi kakšne dokumente, v primeru nepravilnosti, da odloča o zamenjavi nadzornega sveta SDH, zapisala, citiram: ""S tega vidika po mnenju Vlade zakonska določba, ki bi nalagala prodajalcu, da od zasebnega kupca državne naložbe pridobi zagotovila, da bo zasledoval cilje, strategije, upravljanje, vsebinsko ne vzdrži in naprej to pomeni, da pogojevanje prodaje kapitalskih naložb države z vključevanjem zavez o spoštovanju strategije avtomatsko pomeni manjši nabor potencialnih kupcev."" Predstavljajte si, da bi za takšnimi stavki Desus in SD stala v kakšni drugi vladi. A veste, kakšno huronsko nasprotovanje bi bilo, tu pa očitno vaši ministri tovrstnim stališčem pritrjujejo. Jaz si v bistvu nikoli ne bi predstavljal, če ne bi tega prebral, da vi stojite za takšnimi stališči, vsaj na Vladi, pravim, na Vladi, ne v parlamentu. To je še druga veja oblasti, ki bo po svoje odločala. In zakaj Vlada brani takšen zakon, kot je, torej ne pritrjuje predlogom sprememb. Pravi: »Zakon odpravlja težave, ki se v zadnjem obdobju kažejo na tem področju in jih povzroča predvsem dejstvo, da je upravljanje državnih naložb v stalnem prehodnem obdobju.« In naprej: » … edino slednji zakon,« torej ta zakon, ki je zdaj v veljavi, »je v popolnosti zaživel, s čimer je Republika Slovenije v letu 2015 tudi izpolnila vsa popristopna priporočila OECD in Evropske komisije s področja korporativnega upravljanja družb v državni lasti.« Pa koga vi farbate, no! Oprostite izrazu. Se vam zdi v državi upravljanje s kapitalskimi naložbami, da je v popolnosti zaživel in da spoštuje vsa pravila korporativnega upravljanja družb v državni lasti. Se vam zdi, iskreno vas sprašujem, iskreno, po tem ne ko vam parlamentarni VIP zabiča, kako morate glasovati, ampak sami pri sebi, ko gledate vso šlamastiko z imenovanjem nadzornikov in potem s prodajo tega državnega premoženja, se vam zdi, da je to korporativno upravljanje, kot si ga naši državljanke in državljani zaslužijo. Apeliram na dve koalicijski partnerki, vsaj vi pred glasovanjem premislite o tem. Malce se zamislite. In naprej, en izmed ukrepov za preprečevanje takšnega stanja, torej kot ga želi očitno Alenka Bratušek oziroma nepovezani poslanci s tem predlogom predložiti: »Imenovanje in odpoklic članov nadzornega sveta s strani Državnega zbora le na predlog Vlade in ne na predlog Državnega zbora.« Torej da Državni zbor ne bi mogel odpoklicati. Zdaj pa si predstavljajmo neko situacijo, kjer imamo predsednika Vlade, ki se o ničemer ne zna odločiti in potem posledično Vlade, ki se v ničemer ne zna odločiti in je za vse a priori nepristojna. Kaj pa v tem primeru?! Ali naj v tem primeru poslanci čakamo, da se bo državno premoženje prodajalo »kaselc firmam«, da se bo za nadzornike bank postavljajo kadre iz banke, ki so prej kopali bančno luknjo, da bo SDH vodil človek, ki je sam odgovoren za 750 milijonov slabih kreditov, ki so bili preneseni na DUTB, in mi naj molčimo in smo nepristojni. Spoštovani poslanci Desus in spoštovani poslanci SD, vprašajte se v zvezi s tem. Jaz mislim, da je tu izključna naloga in glavna naloga, če pride do takšne situacije, da parlament reagira. Nenazadnje smo poslanci izvoljenci ljudstva in mi smo odgovorni ljudem. Mi smo odgovorni ljudem, mi smo tisti, ki so nas volivci postavili na to mesto, da zastopamo njihove interese. Vlada je samo izvršilna veja, tista, ki izvede to, kar tukaj v Državnem zboru sprejmemo, in na podlagi tega, kar v Državnem zboru sprejmemo. Če pravi Vlada, da bi takšno rešitev, ki sicer ni idealna, tudi jaz imam določene pomisleke nad predlaganim, nad dikcijo členov, ampak je nek začetek, je razlog, da zakon spustimo naprej v naslednjo proceduro. Ampak če Vlada vztraja na tem, da bi ta rešitev, ki jo zdaj imamo pred sabo, porušila temeljna načela korporativnega upravljanja in na široko odprla vrata popolni politizaciji upravljanja kapitalskih naložb države, kar bi imelo za posledico anarhično, nestrokovno in neučinkovito upravljanje z družbami v državni lasti, pa sprašujem Vlado, ki je to zapisala, kaj pa imamo danes. Kaj pa imamo danes? A danes nimamo anarhičnega nestrokovnega in neučinkovitega upravljanja združenja v državni lasti? Moje skromno mnenje je, da imamo natanko to. Če imamo natanko to, mislim, da je naloga poslancev torej zakonodajalcev, da se na to odzovemo in da pripravimo rešitve, ki bodo pomenile nek korak naprej. Ob slabem stanju je treba storiti korak naprej. Nekje se vedno začne, začne z neko novela predloga zakona, to imamo na mizi. Jaz osebno bom ta predlog podprl, čeprav sem rekel, da se v nekaterih stvareh s tem predlogom ne strinjam, lahko to potem rešimo v nadaljevanju zakonodajnega procesa. Ohranjati situacijo, kot je pa danes, glejte, to je pa ignoranca volje davkoplačevalcev in ignoranca tistih, spoštovani poslanci Desusa in SD, ki so vas na koncu koncev izvolili v Državni zbor. Hvala."
4,ParlaMint-SI_2009-03-05-SDZ5-Redna-03.u10,SD,0.708984375,2009-03-05,0.19261720776557922,"Lepo pozdravljeni, gospod predsednik, gospod minister, spoštovane kolegice in kolegi! Predstavljam stališče Poslanske skupine Socialnih demokratov. Državna SID banka postaja v času finančne krize pomembna institucija pri financiranju malih in srednje velikih podjetij, ker je že ponudila dodatnih 100 milijonov evrov finančnih sredstev za financiranje le-teh. Prav tako pa je SID banka ponudila še 100 milijonov evrov za srednje velika in velika podjetja. S tem državna banka skuša slovenskim podjetjem olajšati dostop do finančnih virov in jim tako pomagati prebroditi trenutno finančno krizo. Zaradi tega bo SID banka kot razvojno-spodbujevalna banka z ukrepi prispevala k blažitvi negativnih vplivov neugodnih finančnih razmer na poslovanje slovenskih podjetij ter spodbujala rast in nadaljnji razvoj slovenskega gospodarstva. Pri vzpostavljanju nadaljnjih ukrepov za ublažitev finančne in gospodarske krize bo SID banka v sodelovanju z Vlado in drugimi subjekti poskušala čim prej pripraviti nadaljnje finančne produkte in spodbude. Zakon o SID banki je bil sprejet v lanskem letu. Ta je določil nove funkcije Slovenski izvozni in razvojni banki. Vendar se je izkazalo, da so potrebne določene dopolnitve in spremembe, ki bi omogočale v spremenjenih okoliščinah na gospodarskem in finančnem področju, da lahko država z institucijami in instrumenti, ki so ji na razpolago, bolj primerno reagira na posledice finančne in gospodarske krize, predvsem pa zaradi nedelovanja kreditnega trga, tako v Evropi kot v Sloveniji. Najpomembnejša sprememba v tem zakonu je, da bi z omenjenim kapitalom, s katerim razpolaga ta banka, v tem trenutku težko izpolnjevala tiste funkcije in naloge, ki so ji v zakonu zapisane. Zaradi tega je predlagano, da se institucija SID banka dokapitalizira do višine 300 milijonov v letu 2009. Med pomembnejšimi določbami predloga novele zakona je tudi prepoved uporabe bilančnega dobička SID banke za izplačilo dividend edinemu lastniku, to je državi. S tem se država odpoveduje izplačilu dividend, da bi banka lahko povečevala rezerve in s tem zmanjšala obremenitve s strani države. Naslednja pomembnejša dopolnitev oziroma sprememba so tudi bolj jasno definirane naloge, ki jih ima SID banka po tem zakonu. To so naloge, ki so definirane v 3. členu predloga sprememb in dopolnitev zakona. Tu se jasno definirajo tudi tiste oblike delovanja banke, ki omogočajo, da se evropska sredstva, ki so na določen način na razpolago tudi tej banki, lahko uporabljajo preko tako imenovanega finančnega inženiringa, ki ga Evropska komisija omogoča in spodbuja, še posebej ga pa spodbuja od začetka finančne krize. Zaradi tega je pomembno, da se lahko poleg klasičnih instrumentov spodbujanja razvojnih programov in projektov, to se pravi subvencije, transferi in podobne stvari, uporabljajo tudi kreditni finančni instrumenti, ki jih lahko izvaja ta banka, ki je razvojna banka, na način, kot so razvojne banke tudi v drugih državah Evropske unije. V zakonu so tudi zaostrena pravila zahteve za članstvo v upravi te banke. Ker gre v tem primeru za specializirano visoko profesionalno institucijo, se zahtevajo višji standardi za člane uprave, ki jih izbira na podlagi, kot je zapisano v zakonu javnega razpisa, nadzorni svet SID banke. Zaradi tega je predlagano, da se pet od sedmih članov nadzornega sveta izbere kot predstavnike strokovne javnosti v nadzornem svetu banke. Na ta način in s tem je odpravljen politični vpliv na delovanje banke. Zaradi vsega navedenega bo Poslanska skupina Socialnih demokratov podprla predlog sprememb zakona o SID banki. Hvala."
4,ParlaMint-SI_2012-12-14-SDZ6-Redna-09.u14,SD,0.5185546875,2012-12-14,0.45392051339149475,"Spoštovane in spoštovani! Jasno je, da je treba bančništvo in finančni sektor dodatno regulirati in okrepiti nadzorne mehanizme, da se tisto, kar je izvor slovenskih težav, ne bi več nikoli ponovilo. Da bi banke in druge finančne institucije vestno in odgovorno opravljale svojo nalogo, pri tem pa zagotovile ustrezne kontrolnike nad tveganji. Socialni demokrati zato pozdravljamo rešitev, ki pomeni prvi korak k uvedbi licenciranja nadzornih svetov z rešitvijo, da lahko Banka Slovenije naknadno prepove opravljanje funkcije člana nadzornega sveta, s katerim bo preprečeno, da bodo v nadzornih svetih nadzorniki, ki nimajo potrebnih izkušenj za nadziranje bank. Socialni demokrati smo že v marcu letos predlagali rešitev, s katero bi omogočili licenciranje nadzornih svetov bank s strani Banke Slovenije, kar pomeni, da se ne bi mogli kadrovati v nadzorne svete bank, politični kadri, ki niti ne poznajo področja bančništva, kaj šele nadzora podjetij. Ta predlog je minister Šušteršič takrat zavrnil z besedami: ""Jaz se bojim, da če bi šli na polno licenciranje vseh, bi to morda zelo zmanjšalo število ljudi, ki bi v teh nadzornih svetih lahko bili."" To je dejal 21. marca na Odboru za finance. Po jasnih in kritičnih odzivih Agencije za upravljanje kapitalskih naložb in Banke Slovenije so neustrezni nadzorniki, ki jih je imenovala ta vlada, odstopili. Socialni demokrati ocenjujemo, da je predlagana rešitev nezaupnica v delo ministra za finance, ki predlaga imenovanje neustreznih nadzornikov s strani države. Seveda pa je še vedno vprašanje, zakaj denimo v nadzorni svet Nove Ljubljanske banke ta država in njeni predstavniki na skupščini bank imenujejo nadzornike s strani KBC, čeprav jim ti ne pripadajo. S tem se dela korist za drugega v škodo države. Glede izrednih pristojnosti Banke Slovenije ocenjujemo, da so v določenih primerih ustrezne. Vlada sicer pričakuje, da bodo spremembe zakonodaje vzpostavile poseben pravni režim za reševanje težav bančnega sistema, poudarek pa da bo na pravočasnem in učinkovitem ukrepanju organov z jasno opredeljenimi ukrepi in pooblastili tako s preventivnega kot tudi sanacijskega vidika. Predlog novele zakona naj bi celo predstavljal doprinos v smeri, da se izognemo zaprosilu za mednarodno finančno pomoč. Očitno pa izjave ministra za finance kažejo drugačno agendo. 4. decembra 2012 je minister za finance za spletno Delo dejal, da v primeru zavrnitve zakona o slabi banki bo vlada izbrala alternativne poti, zahtevala naj bi agresivno prodajo premoženja v bilancah bank in pospešila iskanje kupca za njih z vso slabo prtljago za kakršnokoli ceno. Razprave o nacionalnem interesu ne pridejo v poštev, poudarja minister. Tudi v primeru padca zakona o holdingu bodo uresničevali druge scenarije za prodajo državnega premoženja, ki pa bodo bistveno bolj zapleteni od teh, ki jih predvideva sedanja ureditev oziroma ki jih predvideva Predlog zakona o Slovenskem državnem holdingu. Odstopanje zakona od prevzemne zakonodaje je predlagala centralna banka, kasneje je ministrstvo na lastno iniciativo v predlog zakona vključilo drugačne določbe. Ministrstvo je v predlog zakona med drugim vneslo določbo, po kateri lastniki delnic, pridobljenih z dokapitalizacijo, a brez objave prevzemne ponudbe, ne bi smeli izvrševati glasovalnih pravic, medtem ko je v zakonu ostal predlog centralne banke po katerem bi lastniki delnic glasovalne pravice izgubili, če v dveh letih ne bi objavili prevzemne ponudbe. Omeniti velja, da objava prevzemne ponudbe po spremembah zakona o bančništvu tudi za banke ne bi bila obvezna, če bi le-te delež v družbi pridobile z zasegom zastavljenih delnic. Kot so pojasnili v Banki Slovenije, želijo s spremembo zakonodaje banke spodbuditi k vključevanju v postopke prestrukturiranja podjetij, brez tveganja, da bodo morale objaviti prevzemno ponudbo. Centralna banka je predlagala, da bankam pet let ne bi bilo treba objaviti prevzemne ponudbe, a je finančno ministrstvo rok omejilo zgolj na dve leti. Vprašanje je, če je ta rok z upoštevanjem širšega gospodarskega položaja in pričakovanih trendov realen, poudarjamo tudi Socialni demokrati. Prav tako menimo, da bi bilo treba pri tem zakonu upoštevati mnenje Zakonodajno-pravne službe glede očitkov o protiustavnosti tega zakona, denimo glede določanja pooblastil Banki Slovenije glede podzakonskih aktov. Zaradi vsega naštetega Socialni demokrati predlaganega zakona ne bomo podprli."
4,ParlaMint-SI_2013-03-28-SDZ6-Redna-12.u52,SD,0.479736328125,2013-03-28,0.0960610955953598,"Spoštovani predsednik, hvala za besedo. Spoštovane in spoštovani! Smo del povezanega sveta, gospodarska in finančna kriza sta to usodno povezanost še povečali tudi zaradi tega, ker je Evropa od začetka krize do danes razvila vrsto mehanizmov, da se v prihodnje preprečijo finančne krize takšnih razsežnosti in da se na drugi strani odpravijo posledice dolžniške krize v Evropi in posebej v evroobmočju. Grčija je bila prvi korak reševanja. Slovenija je zavestno postala del Evropske unije in ko smo postajali polnopravna članica Evropske unije, smo živeli v prepričanju, da smo skupaj predvsem v dobrem. Kriza je bolj kot kadarkoli prej izpostavila potrebo, da smo skupaj tudi v slabem, da znotraj Evropske unije razvijemo ustrezne mehanizme solidarnosti. Takšno politiko že ves čas zagovarjamo Socialni demokrati, zato podpiramo novelo zakona, s katerim se Grčiji s spremenjenimi pogoji za odplačevanje posojila omogoča vrnitev na finančne trge v prihodnjih letih, posledično pa zagotavlja vzdržnost grškega javnega dolga ob upoštevanju preostalih ukrepov, tudi možnosti lastnega odkupa dolga. S tem se zmanjšuje verjetnost morebitnega verižnega učinka zmanjševanja dostopnosti do virov financiranja za preostale države članice evrskega območja, kar prispeva k ohranitvi finančne stabilnosti v evroobmočju. Poglavitna rešitev predlaganega zakona je tako zagotovitev pravne podlage za začetek veljavnosti tretjega dodatka k posojilni pogodbi, s katerim se znižuje obrestna mera in podaljšuje ročnost posojila Grčiji. V skladu z nižanjem obrestne mere Grčiji za že črpane tranše v višini 263,7 milijona evrov ter podaljšanjem ročnosti posojila se bodo zmanjšali celotni prihodki državnega proračuna v celotnem obdobju črpanja za 10 milijonov evrov. Glede na to, da izplačila preostanka posojila po tem zakonu niso predvidena, temveč se je celoten program nadomestil s financiranjem preko evropskega instrumenta za finančno stabilnost, znižanje obrestne mere ne vpliva na prihodnje tranše. Socialni demokrati nismo bili med tistimi, ki so tekmovali v opisovanju kataklizmičnih razsežnosti krize. Nismo bili med tistimi, ki se ves čas trudijo slovensko gospodarsko realnost prikazati slabše, kot je. Smo pa bili vedno med tistimi, ki smo jasno opozarjali na ukrepe, ki današnje in jutrišnje možnosti Slovenije poslabšujejo. Tudi zato danes opozarjamo na zmernost v ocenjevanju razmer. Soglašamo s tem, da se slovenske težave strukturno bistveno razlikujejo tako od grških kot posledično tudi od ciprskih težav. Struktura našega gospodarstva je bistveno drugačna, smo izvozno usmerjeno gospodarstvo s presežkom v plačilni bilanci. Dejstvo pa je, da imamo probleme, ki izvirajo predvsem iz prezadolženosti našega gospodarstva, in s tem se moramo soočiti. Po našem prepričanju zato ni nobene potrebe, da bi Slovenijo primerjali ne z eno ne z drugo državo, dejstvo pa je, da imamo težave, ki pa so ob pametni politiki zmerne javnofinančne konsolidacije, na eni strani, in osredotočenosti na zaganjanje gospodarske aktivnosti, na drugi za nova delovna mesta obvladljive. To je ves čas tudi naša usmeritev. Pri tem je treba opozoriti še na eno okoliščino. Simbolni učinki izjav bivšega premierja, nazadnje pa tudi bivšega finančnega ministra na možnosti Slovenije za zunanje zadolževanje, za servisiranje obveznosti so evidentne. Tudi zadnja izkušnja izjav novega šefa evroskupine, Dijsselbloema kažejo na to, da imajo izjave visokih predstavnikov držav in tudi evroskupine velike učinke na možnosti za gospodarsko okrevanje držav. V tem pogledu smo vsi mi, tako vlada, parlament pa tudi mediji tisti, ki imamo posebno odgovornost, da težave prikazujemo realno in zmerno. Ko smo v tem parlamentu govorili o izhodiščih za zasedanje Sveta za finančne zadeve Evropske unije, je bilo vprašanje podpore novemu šefu evroskupine povsem obrobno. Edini argument za podporo je bila večinska podpora držav evroobmočja. To je bil edini argument. Upamo, da smo se vsi skupaj iz tega nekaj naučili. Socialni demokrati bomo predlog zakona podprli."
4,ParlaMint-SI_2015-06-17-SDZ7-Redna-09.u209,SD,-0.94921875,2015-06-17,0.4391442835330963,"Hvala za besedo, predsednik. Ministru za finance dr. Mramorju sem postavil vprašanje glede tega, ali je seznanjen z odločbama Evropske komisije, ki nalagata slovenskim bankam, da ponujata kreditojemalcem bistveno slabše pogoje kot druge poslovne banke. Posledično mnogi najemajo kredite pri tujih bankah, po drugi strani nam pa Evropska komisija vedno znova postavlja pogoj uravnoteženih financ, ki jih pa nikakor ne moreš doseči, če vseh sredstev, ki smo jih dejansko vložili v dokapitalizacijo bank, ne poskušamo vložiti v svoj gospodarski razvoj, v gospodarsko rast in s tem tudi uravnoteženje javnih financ. Minister je sicer priznal, da ti dve odločbi obstajata, seveda pa ni obrazložil vsebine teh dveh odločb. Zato je prav, da Državni zbor dobi ti dve odločbi na vpogled, opravi razpravo in s tem tudi opravimo tisto svojo dolžnost, predno odločamo o tako pomembnih aktih, kot je recimo tudi fiskalno pravilo, da smo seznanjeni z vsemi aktivnostmi, ki jih Evropska komisija pelje, v tem primeru celo proti Sloveniji. Prepričan sem, da je to tudi v nasprotju s temeljni načeli delovanja Evropske unije, zagotovo sta pa ti dve odločbi tudi v nasprotju z ustavnimi načeli Republike Slovenije. Takšno stanje je izjemno zaskrbljujoče, zato je prav in potrebno, da Državni zbor opravi razpravo na to temo. Predlagam, da to razpravo omogočimo s tem, da podprete ta predlog za razpravo, ki sem ga podal; in se Državni zbor resnično seznani s tako škodljivima odločbama za razvoj Slovenije. Hvala."
4,ParlaMint-SI_2012-10-03-SDZ6-Redna-06.u92,SD,-0.97216796875,2012-10-03,0.08913920819759369,"Hvala za besedo, gospod podpredsednik! No, me veseli, da sem slišala, da ta zakon, o katerem razpravljamo, ne bo rešil bank. To je samo vzvod za sanacijo. Saj mi ves čas trdimo, da ta zakon ne bo odpravil problema! Bi pa pripomnila, da bo ta vzvod zelo drag, 4 milijarde, in to bo šlo na račun davkoplačevalcev. Kar zadeva slabo banko, še ena splošna opomba. Rečeno je bilo, ne samo enkrat, ampak dvakrat v kratkem času, da je bila slaba banka izločena iz Slovenskega državnega holdinga na zahtevo Socialnih demokratov. Res! Ampak, če je bila samo iz tistega zakona izločena, imamo pa zdaj o slabi banki poseben zakon in v zvezi s tem posebnim zakonom ima stroka številne pripombe. Denimo pripombo, da bo to prineslo transakcijske stroške dvojne narave. Ker ta slaba banka na eni strani povečuje fiskalne stroške, na drugi stopnjuje nekredibilnost naše države na finančnih trgih in v razmerju do ECB. To se mi zdi, da je vredno povedati, ker o kredibilnosti naše države in o tem, kako smo odgovorni za izboljšanje bonitetne ocene naše države, veliko govorimo. Res so banke tiste, o katerih je treba v tej krizi razpravljati, ampak enako odgovorno bi se morali lotevati reform, do reform je pa imela zdajšnja največja koalicijska stranka v prejšnjem mandatu zelo, zelo drugačen odnos, kot ga ima zdaj. Naj spomnim morebiti še na eno stvar, ki sodi v polje tistega, čemur bi lahko rekli pretekle zasluge. Antonio Spilimbergo je po navedkih STA rekel to: ""Velika ovira za Slovenijo so zaostrene mednarodne razmere, razlog za tako globoko krizo pa je tudi v nevzdržni rasti, ki jo je Slovenija beležila pred začetkom krize leta 2008."" To so izjave IMF oziroma predstavnika IMF, ne zdajšnje opozicije. Samo toliko. Če se sklicujem še na druge strokovnjake, potem bi naše nasprotovanje institucionalni rešitvi v slabi banki našla oprijemališča tudi v tem, če že gledamo tuje zglede in je bil irski primer že navajan, pa tudi španski – kolikor jaz vem, ne Irska ne Španija še nista opravili s krizo, ampak pravijo tudi, da je povečanje kapitala bank z odkupom slabih terjatev prek slabe banke bistveno dražja rešitev kot pa neposredna dokapitalizacija bank. Pri irskem primeru je treba povedati, da se je primanjkljaj v prvem letu dvignil na prek 30 % bruto domačega proizvoda, javni dolg pa za več kot 53 % BDP. To je irska izkušnja in mi, očitno, bomo to upoštevali. Veliko govora je bilo o zakonu, o tem, kako se zakona lotevamo. Naj samo povem: zakon v drugi obravnavi na Državnem zboru ni imel počrnjenih samo dveh členov: 5. in 36; 5. določa sedež in 6. začetek veljavnosti. Da je naša poslanska skupina vložila samo tri amandmaje, je ob tem, da nasprotujemo zakonu, logično, malo slabša izkaznica je pa za koalicijo, da je v tretji obravnavi na 36 členov zakona 23 amandmajev. To samo dokazuje, kako se je v zadnjem hipu zakon zelo intenzivno spreminjal in ste lahko zadovoljni, da smo prestavili obravnavo zakona, da ste lahko vsebinske amandmaje pripravili. Hvala."
4,ParlaMint-SI_2012-11-23-SDZ6-Izredna-21.u36,SD,-0.978515625,2012-11-23,0.09356600791215897,"Hvala za besedo, gospa podpredsednica, spoštovani zbor! Predlagatelji sklepa za ustavno presojo posledic referenduma o slabi banki, se pravi koalicijske parlamentarne poslanske skupine, so prepričani, da je sedanja zakonska ureditev protiustavna, ker ne omogoča reševanja sanacije bančnega sistema. To naj bi bil vzrok za padanje bonitetnih ocen države, posledično pa je zaradi omejenih možnosti najemanja posojil ogroženo financiranje iz javnih financ. Koalicija je očitno ponovno iznašla toplo vodo, morda ji bo uspelo do konca mandata celo ponovno iznajti elektriko. Dejstvo je, da je prejšnja vlada opozarjala že davno pred super referendumsko nedeljo, junija 2011, da če bodo padli reformni projekti Pahorjeve vlade, bo za našo državo denar na bančnih trgih postajal iz meseca v mesec bolj drag in s tem tudi vse bolj nedosegljiv. Seveda ta opozorila niso nič pomagala. Ob asistenci večjega dela takratne opozicije in sindikatov so zakoni na referendumih vsi po vrsti padali. Poleg tega so koalicijo zapustile še nekatere stranke, prišlo je do politične krize in do prvih predčasnih volitev v samostojni Sloveniji. Za strankarski politični dribling smo porabili skoraj eno leto – vlada v odhajanju ni mogla ukrepati, novo pa smo dobili šele februarja letos; prvi reformni ukrep s ponesrečenim ZUJF pa šele maja 2012. Izgubili smo torej celo leto dragocenega časa. Ob tem pa bi rad citiral enega izmed bančnih strokovnjakov, ki je slovenski javnosti povedal, da so imele naše banke še leta 2004 za 2 milijardi neto premoženja v tujini, do konca leta 2008 pa smo prišli do 13 milijard minusa oziroma neto dolga do tujine. Od tega sta 2 tretjini oziroma 10 milijard odpadlo med letoma 2007 in 2008. Pospešeno zadolževanje in pregrevanje gospodarstva se je radikalno zgodilo v drugem delu Janševe vlade, čeprav se je svetovna finančna kriza v Združenih državah Amerike začela že sredi leta 2007. Ne vlada, ne centralna banka, niti nadzorniki bank takrat niso ukrepali. Presenetljivo je, da so v tistem času najbolj radodarno in neodgovorno podeljevala posojila prav banke, ki so bile v tuji lasti – in ne NLB in NKBM. Takrat so se zgodili tudi tajkunski krediti v višini 2 milijard evrov, skoraj polovico na račun mariborskega Zvona. Spoštovani! Predlog za sanacijo bančnega sistema s tako imenovano slabo banko je po mnenju Banke Slovenije, združenja bank in večjega dela strokovne javnosti tri do štirikrat dražji, kot bi lahko bil. Državni proračun bi zato obremenili za 3 do 4 milijarde evrov, ki bi jih lahko bistveno bolje naložili v razvojne in investicijske ukrepe ter socialno državo; v pokojnine, zdravstvo in izobraževanje. Agencija za upravljanje kapitalskih naložb je še pred svojo razgradnjo naredila izračun, da bi za dokapitalizacijo slovenskih bank potrebovali okrog 1,2 milijarde evrov, kar pa je bistveno manj od sedanjega vladnega predloga. Vladni predlog ima številne slabosti. Prvič, ker gre za največjo možno obremenitev davkoplačevalcev. Drugič, ker rešujemo tudi banke v tuji lasti. Tretjič, ker obstaja velika možnost zlorab. In četrtič, ker je to tehnično slab in zapleten zakon in nasprotuje mu velika večina strokovne javnosti in tudi ali pa predvsem Banka Slovenije. Nesporno dejstvo pa je, da je sanacija bank ključna prioriteta Slovenije. Le tako bo omogočeno hitrejše razdolževanje gospodarstva in s tem zagon gospodarske rasti, vendar menimo, da bi lahko to storili na bistveno cenejši in transparentnejši način. Sklepa koalicije seveda ne bom podprl."
4,ParlaMint-SI_2015-03-13-SDZ7-Izredna-10.u96,OTHER,0.890625,2015-03-13,0.2240704745054245,"Hvala lepa za besedo, predsednik. Spoštovani poslanke in poslanci, prav lep pozdrav! Po dobljenih informacijah ocenjujemo, da je Banka Slovenije delovala v okviru svojih pristojnosti in v skladu s pravnimi podlagami ter v luči priporočil Evropske centralne banke. Menimo, da je proces sanacije bank potekal strokovno, odgovorno in pregledno. Poslanska skupina SMC zaupa v delovanje Banke Slovenije. Skozi do zdaj podana pojasnila smo dobili odgovore na izpostavljene dileme in o njenem preteklem delovanju. V okviru vseh danih pojasnil podpiramo predmetni predlog priporočil. Še enkrat izpostavljamo, da v Poslanski skupini SMC obstaja polno zaupanje v delovanje Banke Slovenije. Zato bomo glasovali za. Hvala lepa."
4,ParlaMint-SI_2001-03-27-SDZ3-Redna-04.u2,OTHER,0.81201171875,2001-03-27,0.4662790596485138,"Hvala gospod predsednik. Spoštovane poslanke in poslanci. V kratki predstavitvi bi rad omenil samo nekatere bistvene stvari, ki jih vidim kot pomembne elemente vodenja dobre denarne politike v Republiki Sloveniji v naslednjem obdobju. Pod prvo točko bi rad povedal, da je delovanje centralne banke, Banke Slovenije v obdobju po osamosvojitvi omogočilo takšen razvoj na tem področju, ki v tem trenutku daje možnost, da se ta proces nadaljuje mirno in kvalitetno v približevanju Slovenije in v končni vključitvi Slovenije v Evropsko unijo. Kvalitetno je bila uvedena nacionalna valuta, vsi osnovni instrumenti in pa politike na tem področju in pa zadovoljivo je bil organiziran bančni sistem, ki je sedaj trden in omogoča nadaljnji razvoj, tako konkurenčen kot siceršnji ob vstopu Slovenije v Evropsko unijo. Prav tako je Banka Slovenije na svojem področju stkala velikomednarodnih zvez, kontaktov in članstvo, ki omogoča Republiki Sloveniji in tej instituciji, da njene interese v Evropi in širše v svetu zastopajo kvalitetno in enakopravno drugim državam članicam mednarodnih finančnih organizacij. Zato gre priznanje dosedanjemu vodstvu Banke Slovenije in guvernerju in pa svetu Banke Slovenije, ki je skupaj z guvernerjem to politiko in ta sistem razvijal. Sam vidim politiko centralne banke in pa njeno delovanje v nadaljevanju ne kot razliko od dosedanjega, ampak nadgradnjo tistega, kar zahtevajo nove okoliščine, v katerih se bo Slovenija znašla v naslednjih letih. Gre predvsem za vključitev Slovenije v Evropsko unijo, na eni strani, ki seveda ni pretežno samo ali izključno projekt Banke Slovenija ampak celotne Republike Slovenije, s parlamentom in vlado na čelu, pa tudi vključitev kasneje v enotni monetarni prostor, za katerega pa seveda Banka Slovenija prevzema glavne odgovornosti in naloge, da bi ta proces se lahko izpeljal učinkovito in v korist tako državljanov kot tudi gospodarstva Republike Slovenije. S tega stališča se mi zdijo najpomembnejši trije sklopi nalog oziroma obveznosti Banke Slovenije. Prvič, ustrezna dopolnitev in pa sprejem zakonodaje na tem področju, ki bo usklajen z zakonodajo evropske centralne banke. To pomeni sprejetje novega zakona o Banki Slovenije. Dosedanji zakon je sicer služil dobro v zadnjih desetih letih in omogočil Banki Slovenije njeno samostojno vlogo do drugih institucij v Republiki Sloveniji in neodvisno vodenje denarne politike. Tisto, kar bo zahtevala evropska centralna banka in pa vključitev v ta sistem, pa je popolna neodvisnost slovenske centralne banke od drugih vej oblasti v Republiki Sloveniji po statutu evropske centralne banke, izključna posvetitev cilju nizke inflacije oziromazniževanju inflacije kot osnovnemu cilju denarne politike, dokler bo to tolar, seveda tolarja, ko bo Slovenija postala polnopravna članica Evropske unije, pa v zoni evra za evro. V tem času bo morala Republika Slovenija doseči primerljivo stopnjo inflacije in obrestnih mer, ki bodo omogočale vključitev v sistem, ki sem ga omenil. Prehod na nižjo stopnjo inflacije od dosedanje, in to najmanj do tiste ravni, kot jo ta trenutek kažejo države Evropske unije oziroma države evropskega monetarnega sistema z najvišjo inflacijo, in ta se giblje med 3 in 4% pri najslabših, bi moral biti neposredni cilj tako centralne banke kot tudi vlade v naslednjih, največ treh letih, če želi Slovenija držati tisti korak z rokovnikom, ki si ga je postavila, da bi postala članica Evropske unije, polnopravna članica z ratificiranimi sporazumi v letu 2004. Če bodo vse stvari tekle normalno, da bi lahko postala članica evropske monetarne unije v roku približno dveh do treh let, kot to določajo predpisi Evropske unije. Da bi lahko bil ta zakon sprejet, mora državni zbor Republike Slovenije doseči soglasje o temeljnih izhodiščih te nove ureditve. Upam, da bo državni zbor to delo opravil v drugi polovici letošnjega leta, kot je bilo predvideno z rokovnikom in tudi predstavljeno Evropskiuniji pred časom. V tem zakonu boste predvsem določili, kaj so osnovni cilji in naloge centralne banke, ki se bodo spreminjali tako, kot sem omenil, da bo osnovni cilj postala inflacija, in na drugem mestu, ob tem osnovnem cilju, vzdržna gospodarska rast,vendar le za centralno banko kot podrejeni cilj zniževanju inflacije. Na drugi strani bo centralno banko lahko vodil svet, ki bo sestavljen samo iz profesionalnih strokovnjakov; Evropska unija ne dovoljuje članstva v svetu centralne banke osebam, ki niso profesionalno zaposlene v centralni banki ali pa so iz akademskih krogov in nimajo konfliktnih interesov s tistim področjem, ki ga v centralni banki kot člani sveta pokrivajo. Poleg tega bo zakon moral predvideti tudi proces prehoda na drugo valuto, to je na evro, in pa seveda tudi prenos določenih funkcij centralne banke na evropsko centralno banko, ki postaja potem tudi za slovensko centralno banko banka bank, tako kot velja za sedanjih dvanajst članic evropskega monetarnega prostora. Pomembno za centralno banko je - in tu mislim, da ni dileme - da mora centralna banka spoštovati tisti cilj, ki ga zakon predpisuje, kot sem rekel, predvsem zniževanje inflacije, na drugi strani pa neodvisna v uporabi instrumentov, da lahko ta cilj v praksi tudi doseže. Se pravi, centralna banka ne sme biti ovirana s kakršnimikoli predpisi v uporabi instrumentov za kontrolo denarja in pa deviznega tečaja. Druga pomembna zadeva, ki je v tem trenutku pomembna, je, kako bo centralna banka vodila denarno politiko. Da bi lahko centralna banka vodila politiko zniževanja inflacije kot prioritetnega cilja, bo morala uporabljati tiste instrumente, ki jih ima na razpolago, to sta predvsem kontrola denarja v obtoku in pa politika deviznega tečaja. V tem primeru seveda centralna banka lahko s kombinacijo teh ukrepov vpliva na znižanje inflacije, vendarle sama po sebi ne more tega cilja doseči neodvisno, brez sodelovanja oziroma ustrezne koordinacije na področju fiskalne politike, dohodkovne politike in cenovne politike v tistem delu,ki jo država še vedno nadzira. Pri tem je treba upoštevati tudi dejstvo, da se Slovenija kapitalsko in finančno odpira v skladu z napori za priključitev v Evropsko unijo in da bodo zaradi tega vplivi z zunanjega sveta na pogoje gospodarjenja v Sloveniji vedno bolj, bom rekel fleksibilni. Slovenija sama ne bo mogla velikokrat vplivati na dogodke, ki prihajajo iz tujine, tako kot se je zgodilo lansko leto s spremembami cen nafte. Tudi kapitalski prilivi in odlivi bodo postali bolj dinamični, glede na to, da so ovire za te odlive in prilive vedno manjše in bodo v kratkem tudi popolnoma odpravljene. Zaradi tega je seveda izrazito pomembno, da ima Banka Slovenije to možnost, fleksibilnost, da lahko s tečajem v času do polnopravnega članstva vpliva na zmanjšanje negativnih učinkov na tem področju na domače gospodarstvo. Notranjo omejitev sem pa že omenil, ki bi lahko vplivala na to, da se te sile ne bi mogle v polni meri izvesti. Gre za prehitro rast plač, premajhno stopnjo varčevanja in pa neusklajeno gibanje tistih cen, ki jih bo država do popolne sprostitve še kontrolirala. Na tej osnovi je seveda naloga guvernerja in pa sveta Banke Slovenije tudi v naprej, da poskuša najti tako kombinacijo ukrepov tečaja in pa količine denarja v obtoku, ki bodo omogočali, da bo ta inflacija v dveh do treh letih padla na raven največ med 3 in 4% letno. Ker bo Republika Slovenija vedno bližje Evropski uniji oziroma se bo v njo tudi vključila, se bodo naloge Banke Slovenije in njena pooblastila postopoma zmanjševala, ker se bo delpooblastil prenašal po zakonu in sistemu na Evropsko centralno banko. Tisto, kar bo Banki Sloveniji ostalo tudi v bodoče, ne glede na njeno polnopravno članstvo, bo njena kontrolna, nadzorna funkcija nad bančnim sistemom. V tem primeru mislim, da bo potrebno sedaj dobro delujočo nadzorno funkcijo Banke Slovenije nadgraditi, v naslednjih letih predvsem zaradi tega, ker bo z odpiranjem finančnega trga prišlo do bistveno večjih vplivov na poslovanje bank na slovenskem trgu, tako s strani tujih kot tudi domačih bank in bo zato kvalitetna supervizija oziroma nadzor poslovanja bank pomemben element stabilnosti finančnega sistema in pa tudi njegovega razvoja. Ustrezno opravljena privatizacija bank, ki so v državni lasti, ko bo do njih prišlo, mora upoštevati - in pri tem ima centralna banka to vlogo, da na to vpliva, mora upoštevati predvsem elemente stabilnosti in pa robustnosti bančnega sistema, ki bo sposoben reagirati in se odzvati na vedno ne pozitivne vplive, ki prihajajo iz zunanjega okolja. Banka Slovenije je pri svojem delu, po svojem zakonu in po statutu samostojna in neodvisna institucija, kar zavezuje tako člane sveta kot tudi guvernerja, da sledijo samo eni politiki, in to je politiki sveta centralne banke oziroma dokler se zakon o Banki Slovenije ne bospremenil, tudi tistim zahtevam oziroma nalogam, ki jih lahko v tem trenutku še določi državni zbor Republike Slovenije Banki Slovenije. Če lahko na koncu izrečem še eno misel. Če mi bo dano voditi to institucijo, potem bi rad z državnim zborom sodeloval na takšen način, da bo Banka Slovenije predstavila svojo politiko najmanj enkrat letno državnemu zboru, da se bo ob taki predstavitvi politike lahko tudi izvedla diskusija oziroma različna mnenja o tem, ali ta politika tudi za državni zbor in druge pomeni kvalitetno opravljanje njenih nalog in da bo seveda lahko se takrat centralna banka oziroma Banka Slovenije soočila tako s programom dela oziroma s tistimi načrti, ki jih vlada oblikuje v proračunu, ob tem, kar bo predstavila tudi Banka Slovenije. Težišče pri oblikovanju nekaterih politikih pa verjetno po mojem mnenju v naslednjih letih prehaja na centralno banko, predvsem mislim na določanje cilja stopnje inflacije, pri čemer bo seveda vlada, če bi želeli, da bodo te politike usklajene, morala takemu cilju s svojimi ukrepi tudi ustrezno slediti. Če temu ne bo sledila, potem pride lahko do konflikta interesov različnih institucij ekonomske politike. Banka Slovenije bo morala vztrajati pri svojih ciljih omejevanja količine denarja. Če druge politike temu ne bi sledile, bo prišlo do likvidnostnega primanjkljaja mnogih subjektov v gospodarstvu. Zato mislim, da je koordinacija dela centralne banke in pa tistih organov države oziroma vlade, ki skrbijo za osnovne ekonomske politike, nujna. Po svetu se je izkazalo, da boljša, kot je koordinacija, kar pa ne pomeni podrejanja, boljši so skupni rezultati ekonomske politike. Samo še opomba na mednarodne finančne okoliščine, ki spremljajo današnjo predstavitev in siceršnja gospodarska gibanja. Soočeni smo z nekaj kritičnimi gibanji v svetovnem gospodarstvu. Na eni strani je težko opredeliti, kakšna bodo gibanja v naslednjih mesecih in letu v Združenih državah Amerike kot najpomembnejšem gospodarskem subjektu v svetu. Trenutno bi težko našli večinsko mnenje o tem, alise razmere v Združenih državah gospodarsko gledano izboljšujejo ali poslabšujejo. Upati je, da je mnenje tistih, ki pravijo, da se bo začasna kriza v gospodarskih gibanjih končala v letošnjem letu, pravilnejša, ker bo sicer prišlo do resnejših vplivov, seveda prek stagnantnih gibanj v ameriškem gospodarstvu tudi v Evropi. Na drugi strani se je bati podaljšane recesije na Japonskem, ki s svojimi kontakti in gospodarskimi stiki s precejšnjim delom Azije, tako daljne kot tudi srednje, lahko privede do kriznih vplivov tudi na evropsko območje. Zato menim, da je pomembno, da so se tako ekonomska politika, predvsem pa na tem področju fiskalna in dohodkovna politika, tudi v Sloveniji tem razmeram sposobne prilagajati čim bolj fleksibilno in hitro. Za monetarno politiko pa mislim, da je v tem trenutku bistveno, kot sem že na začetku omenil, boj z inflacijo in na drugi strani preprečitev negativnih učinkov, ki bi jih lahko imela zelo različna nihanja v kapitalskih tokovih do Slovenije v naslednjem obdobju. Sam se zavezujem, da bom pač tem ciljem in načelom sledil, ne glede na to, ali bodo vedno v interesu tudi drugih vej ekonomske politike. Hvala lepa za vašo pozornost."
4,ParlaMint-SI_2007-03-09-SDZ4-Redna-25.u4,OTHER,0.80615234375,2007-03-09,0.01961667276918888,"Že v redu. Predsednik, kolegice, kolegi, predstavnica predlagatelja, gospa Magdalena Tovornik. Lep pozdrav vsem! V poslanskem klubu LDS smo prepričani, da je predlog predsednika primeren, logičen in dober, zato ga bomo podprli. Viceguverner Andrej Rant je strokovno nesporno primeren kandidat, saj je tudi sam v 15-ih letih delovanja v Banki Slovenije bistveno prispeval k njenemu razvoju. Andrej Rant je član evropskega ekonomsko-finančnega odbora Ecofin in kot namestnik viceguvernerja spremlja guvernerja ves čas tudi na sejah sveta centralne banke kot njegov namestnik. Zato mu koalicija ne more očitati, da ni strokovno podkovan kandidat. Andreju Rantu lahko prepišemo veliko zaslug tudi pri pripravljenosti Slovenije k uvedbi evra. Kot sopredsedujoči Koordinacijskega odbora za tehnične priprave za uvedbo evra je skupaj s sodelavci uspešno opravil vse potrebno za to, da je bila zamenjava valute opravljena brez posebnih težav, za kar so nam mnogi izrekli priznanje. Vendar, kot kaže, bomo pravzaprav še enkrat odločali o odnosu med Vlado in institucijami, ki bi morale biti v uspešni, demokratični - in v uspešnih demokratičnih državah so neodvisne, samostojne, strokovne in pokončne. Neodvisne, samostojne in pokončne zato, ker je to temeljni pogoj za učinkovito delovanje celotne družbe, gospodarstva in razvoja vsake deleže. V novih okoliščinah je pomen in vloga fiskalne politike bistveno večja in vloga Banke Slovenije spremenjena. Njena osnovna vloga je nadzor, njena osnovna vloga je analitika in to dela Banka Slovenije in to mora delati Banka Slovenije, če želimo uspešno ekonomsko politiko v Sloveniji. Imenovanje oziroma neimenovanje novega guvernerja v Sloveniji pozorno spremlja tudi Mednarodni denarni sklad. In kakšno bo sporočilo neimenovanja novega guvernerja? Sporočilo bo, da je Slovenija finančno nestabilna država, ker bo edina država v EU, ki bo zaradi institucionalne krize brez guvernerja in brez zakonitega predstavnika v Evropski centralni banki. Tudi v današnjem Dnevniku, prebrali smo ga verjetno že vsi, lahko beremo, da ima Slovenija v najnovejšem poročilu družbe Standard&Poor's, ki je ena od treh najbolj uglednih bonitetnih hiš na svetu, zapisano dobesedno takole, citiram: ""Nedavna odločitev parlamenta, da za guvernerja centralne banke očitno iz političnih razlogov ne potrdi Mitja Gasparija, ki je imel potrebno znanje in izkušnje za usmerjanje Slovenije v njenem prvem letu v območju evra, ne dviga zaupanja v politično okolje."" Takšna ocena Standard&Poor's pa bi pomembno vplivala, v bodočnosti seveda, na tuja vlaganja kot na stroške kapitala, ker je ocena pripravljena na osnovi temeljitih analiz. Ocena Standard&Poor's je zelo pomembna za ugled in javno mnenje v finančnem svetu, zato so dejanja te koalicije že vidno škodila ugledu Slovenije v finančnem svetu. Vendar ignoranca te vladne koalicije nima konca in se jasno kaže s tem, ko ni želela niti sprejeti na razgovor kandidata za guvernerja, to je žaljiv odnos do kandidata za guvernerja, do predsednika države in navsezadnje tudi do ostalih poslancev v Državnem zboru. Z izjavo poslanca SDS Bojana Ruglja na eni izmed sej Državnega zbora, ki je menil, da bi bilo najbolje, da bi Vlada kar sama imenovala guvernerja, se jasno kažejo nameni predsednika Vlade in koalicije. Očitno so v ozadju te vlade in te koalicije, koalicija voljnih, interesi, ki ne želijo neodvisne Banke Slovenije, ko vsiljujejo predsedniku države kandidata, ki je prilagodljiv interesom sedanje oblasti. In zakaj vladna koalicija ne želi neodvisne Banke Slovenije? Zakaj želi Vlada postaviti na mesto guvernerja Banke Slovenije osebo, ki bo lutka predsednika Vlade? Ker želi Vlada ukiniti neodvisen nadzor oziroma sama nadzirati slovenske finančne in bančne inštitucije z namenom netransparentne privatizacije predvsem slovenskega bančnega sistema, kar pa bi lahko preprečila le neodvisna Banka Slovenije. Centralna banka je zaenkrat neodvisna in pri opravljanju nalog po zakonu ni vezana, kot tudi člani njenih organov odločanja ne, na sklepe, stališča in navodila državnih ali katerihkoli organov, tudi na predsednika Vlade ne; niti se ne smejo nanje obračati po navodila ali usmeritve. Temeljni cilj Banke Slovenije je stabilnost, stabilnost cen, splošno makroekonomsko politiko pa, če ni s tem v nasprotju, podpira v skladu s cilji, določenimi v pogodbi o ustanovitvi EU, torej v Uradnem listu Republike Slovenije pod nazivom Mednarodne pogodbe številka 7/04. Pri tem si mora prizadevati za finančno stabilnost, upoštevajoč načela odprtega tržnega gospodarstva in proste konkurence. Predlagam, poslanke in poslanci, da dokažete, da se v Liberalni demokraciji motimo in da podprete predlog predsednika države za izvolitev guvernerja Banke Slovenije. S tem si bo Slovenija povrnila že tako omadeževan ugled v očeh medijev in institucij EU. Če tega ne boste podprli, potem boste tudi škodovali gospodarstvu Slovenije, saj boste še bolj odganjali tuje investitorje, kot jih na primer v primeru KBC v Novi ljubljanski banki. Za ohranitev zaupanja Slovenk in Slovencev, državljanov Republike Slovenije v finančne institucije predlagam, da podpremo neodvisnega kandidata. Poslanski klub LDS ga podpira in bo glasoval za izvolitev gospoda Ranta za guvernerja Banke Slovenije."
4,ParlaMint-SI_2017-06-19-SDZ7-Redna-31.u16,OTHER,-1.0,2017-06-19,0.016694512218236923,"Spoštovani gospod predsednik Vlade, naši davkoplačevalci in mi vsi skupaj smo bili že velikokrat oškodovani zaradi državnega lastništva v NLB. Niste želeli dodatno spet oškodovati davkoplačevalcev. Oškodovali ste jih že s tem, da ste se odločili, da ohrani država več kot 25 % državnega deleža in da ste se odločili, da prodajate banko po delih. Zakaj se niste odločili za strateškega kupca, ki bi naprej razvijal to banko? Menim, da ste jo prodajali s figo v žepu. In tudi zakaj se vi, gospod predsednik Vlade, ne pogovarjate z Evropsko komisijo, pač pa le ministrica za finance? Kaj pa imajo naši ljudje od takšne banke, če moramo nenehno pokrivati bančno luknjo in preračunano je vsak državljan za to banko že moral pokriti več kot 2 tisoč evrov. Torej več kot 2 tisoč evrov vsak državljan za tuje kredite. Sanacija nas je stala 2,7 milijarde. Potem prenos slabih terjatev na DUTB v vrednosti 2,3 milijarde. Torej 5 tisoč milijonov davkoplačevalskega denarja smo vtaknili v to banko. Žal jo vi prodajate v časovni stiski, vemo, da se rok izteče 31. decembra. Zaradi tega bo jesenski rok še slabši. Torej vi ste že s takim načinom prodaje oškodovali davkoplačevalce."
4,ParlaMint-SI_2017-12-11-SDZ7-Redna-36.u20,OTHER,-1.0,2017-12-11,0.9810047745704651,"Hvala. Zdaj ste izpostavili bistvo. S tem odlaganjem pada enostavno cena in ugled Slovenije. Če pogledamo kazalce, Slovenija ima nenormalno visoko gospodarsko rast, vi ste pa obenem v postopku, da imamo vršilca dolžnosti za Umar, ki to gospodarsko rast nekako predstavlja. S tem, kar se v Novi Ljubljanski banka dogaja, rekli ste, 300 milijonov škode bi naredili zaradi hrvaških varčevalcev. Pa mi povejte: Koliko stane ta svetovalec in ostali svetovalci? Koliko plačujemo zdaj? Moramo vedeti, da imamo trojko v banki, imamo predstavnika nizozemsko-švicarske družbe, ki zastopa Evropsko komisijo, imamo predstavnika Evropske centralne banke in zdaj še tega novega pooblaščenca. Koliko pa ti ljudje skupaj stanejo in koliko so stale pogodbe vseh teh svetovalcev, ki ste jih navajali, ki so vam svetovali, da banke ne prodamo? Jaz mislim, da bo to že blizu teh 300 milijonov. Vse to, kar se dogaja okrog Nove Ljubljanske banke, znižuje ceno: neresni pristopi, menjanje pristopov in vtis, ki ga Evropska komisija dobi o Sloveniji, koliko spoštujemo zaveze. Seveda je pa pomembno, kaj se na trgu dogaja. In pa to, kar vseskozi govorite, zvračate krivdo na prejšnje vlade, kako ste dobili zatečeno stanje, zdaj pa isto delate sami. Imamo pa zavezo v SDH, kako bomo prodali svoje strateške naložbe. Prosim, da odgovorite na ta vprašanja."
4,ParlaMint-SI_2012-10-23-SDZ6-Redna-07.u378,OTHER,-1.0,2012-10-23,0.4071196913719177,"Hvala lepa, predsednik. Stanje v državi je resno in kaotično. Gre za vprašanje kredibilnosti. Gospod minister Šušteršič leta 2009 govori o slabi banki, kot da je to nekaj najslabšega, kar dejansko danes trdimo mi, da je dejansko netransparentno in slabo za to državo in za bilančni sistem, predvsem pa za gospodarstvo. Na začetku tega mandata je gospod Šušteršič zagovotil, da ne bo šlo niti enega samega evra iz proračuna v krepitev stabilnosti bank. Sedaj pa govorimo o štirih in pol do štirih milijardah celo. No, glejte, kaj počnete! In konec koncev pred vrati je tudi referendum o tem vprašanju, o slabi banki in kako bo dejansko Vlada ustavila nadaljnje zniževanje kapitalske ustreznosti bank. Če se to zgodi, če zakon ne bo mogel biti uveljavljen zaradi referenduma, ki je napovedan, se pravi, da se mora ta vlada pripraviti, kako ravnati. Banke dejansko morajo odpraviti bančni krč, ne glede na zakon, ki je v sprejemanju in v proceduri, banke morajo reprogramirati kredite tistih gospodarskih družb, ki kažejo potencial. Danes to lahko naredijo, jutri je lahko že prepozno. Zato predlagam, da se o tem vprašanju opravi resna razprava in da se upoštevajo tako strokovnjaki z druge strani, ki jih seveda vi ne upoštevate in ne poslušate, pa to niso samo z opozicijske strani, ampak tudi iz držav, kjer so že probali to banko. To so tudi strokovnjaki na Irskem, ki jih ne upoštevate. Na koncu koncev ne upoštevate niti Evropske centralne banke, ki vam pravi, da to ni v redu, da morate z realnim denarjem dokapitalizirati banke. In navkljub slabi banki bo treba dokapitalizirati banke, namesto da bi dali infuzijo direktno v žilo gospodarstva. Ne, tega vi ne boste naredili. Vi greste po neki svoji poti in vedno ponavljam, prepozno boste ugotovili, da ste se motili."
5,ParlaMint-SI_2015-03-06-SDZ7-Redna-05.u120,SDS,0.56201171875,2015-03-06,0.9859183430671692,"Hvala za besedo, podpredsednica. Kolegice, kolegi! Menim, da je vsak tak predlog, ki na nek način daje večjo težo samemu parlamentu oziroma Državnemu zboru, pohvale vreden in seveda je treba, da se ga sprejme, kakor je tudi gospa Šergan dejala. O ukrepih, ki jih je predstavila, bo tudi o marsikaterem od teh vredno razmisliti za podporo. Verjamem, da bodo prišli v obliki amandmajev potem kasneje. Skratka, to je bil tudi po eni strani naš namen, da pripravimo okviren zakon, na podlagi katerega, smo potem predvidevali, boste vložili še amandmaje. Veseli me, da smo se vsaj toliko poenotili. Verjamem, da si nihče od nas tukaj ne želi, da bi se komisarska saga, kakršni smo bili priča po zadnjih evropskih volitvah, ponovila, in zato, če kdaj, potem je zdaj, ko se je Evropska komisija ustanovila in so se stvari konsolidirale, čas, da se pogovorimo, kako bomo potem izbirali svojega komisarja oziroma komisarko po naslednjih evropskih volitvah, da se bomo izogibali zapletom postopkov in načinom imenovanja, kakršnim smo bili priča v zadnjem primeru. Rečeno je tudi že bilo, da imajo, recimo, tudi Poljska, Hrvaška, Češka, Romunija, Avstrija podobne ureditve, da je cilj predvsem ta, da se Državni zbor oziroma zainteresirano matično delovno telo seznani s kandidatom, kandidatko ali celo morda več; da opravi zaslišanje tudi, če še ni – tako kot je tudi v začetku dejal gospod Möderndorfer – od začetka znano področje. Menim, da je vendarle prav, da je kandidat za evropskega komisarja nekdo, ki ima neko širše znanje ne samo na področju, za katerega bo potem kandidiral, ampak tudi na ostalih področjih. Menim, da se Slovenija s tem predlogom približuje tudi ostalim državam Evropske unije, kot je dejala tudi Vlada. Te zadeve je pomembno, da obravnava tudi Državni zbor, ne nazadnje smo poslanke in poslanci tisti, ki smo izvoljeni s strani ljudi in ki potrjujemo vlado. Prav je, da tudi Državni zbor da mnenje, ki pa seveda po tem zakonu ni zavezujoče, kljub temu da pa se na nek način od Vlade vendarle pričakuje, da pa mnenje Državnega zbora upošteva, kljub temu da smo bili tudi že, recimo, v tem mandatu priča, da je bilo kdaj ravno obratno. Ta predlog bom seveda podprl, v nadaljevanju pa bomo videli – odvisno kakšni amandmaji bodo prišli –, je pa vsakršen premik s trenutne mrtve točke vredno podpreti, kar ta predlog in tudi že predlogi, ki jih je gospa Šergan prej omenila, nakazujejo."
5,ParlaMint-SI_2017-05-08-SDZ7-Izredna-43.u90,SDS,0.56201171875,2017-05-08,0.03281841054558754,"Hvala lepa, spoštovani podpredsednik. Spoštovani predstavniki Vlade, predstavnice Vlade, kolegi in kolegice! To gradivo in ti predlogi in ti cilji so predvsem za ljudi in za podjetnike, prvič, za ljudi, da jim bo lažje življenje v tej državi, in drugič, za podjetnike, da bodo lažje ustvarjali, proizvajali in seveda s tem tudi povečevali blaginjo ljudi. Eno izmed področij, ki je tukaj omenjeno, je davčno področje ali pa finančno področje. Številni ukrepi, tudi takšni, ki ne zahtevajo nobenih finančnih sredstev, tudi takšni, ki ne bi čisto nič škodovali proračunu, na primer, da se odpravijo neki pravilniki, ki v bistvu podvajajo podatke s konvencijami o izogibanju dvojne obdavčitve, poglejte, nič nikogar ne stane, samo ukine se. Vendar odgovor Vlade – ali pa, bom kar rekel, odgovor Ministrstva za finance, zaradi tega, ker ta odgovor je vse skupaj ena lepljenka, ki jo v končni verziji izgleda ni nihče prebral, je pač pavšalen, in sicer Vlada pravi, da bo na to področje odgovarjala s splošnim izhodiščem, poleg tega pa so vključena tudi nekatera stališča do predlaganih ukrepov. V zelo redke, v tiste, ki so bili že večkrat poudarjeni, v tiste ukrepe. Ampak kakorkoli že, v teh ukrepih in teh izhodiščih seveda govori tudi Vlada o davčnem okolju, ki pa ni najbolj pomembno. Tako Vlada. Ampak je to del poslovnega okolja. In jaz bom nadaljeval z enim primerom, ki se je resnično zgodil v Sloveniji, na Gorenjskem, in sicer je v delu Gorenjske nekoliko bolj podjeten človek pasel krave na določenem področju, na travnikih, na pašnikih in seveda te krave je tudi pomolzel, naredil kislo mleko, žgance in mimoidoči so hodili in jim je prodal, to kislo mleko in žgance za en evro, dva evra, tri evre. To je resničen primer. In potem je prišel davčni inšpektor. To je lahko delal tri ali štiri mesece. In to se je zgodilo pred dvema, tremi leti. In ta davčni inšpektor seveda ni mogel narediti davčne osnove in tako naprej, ampak je temu človeku, ki je izkazal svojo podjetnost, zaračunal kazen 4 tisoč evrov. 4 tisoč evrov! In ta primer sem že povedal ministrici za finance na Odboru za finance tega parlamenta, takrat je bila ona v vlogi državne sekretarke, in je pač povedala, da takšna kazen je v poduk tudi ostalim. In imamo prijazno davčno okolje po mnenju te vlade, po mnenju te ministrice, takrat državne sekretarke. To je realnost, to so ljudje, to so podjetniki, ki pokažejo svojo idejo. In to je davčna inšpekcija, ki je vodena s strani finančne uprave, ki je vodena s strani Ministrstva za finance in ki je nenazadnje vodena s strani te vlade Mira Cerarja. Ta primer se je zgodil dve, tri leta nazaj. In zdaj če primerjamo to seveda ne samo s prijaznim davčnim okoljem, ampak tudi s tem, kako naj bi seveda mi pomagali malim podjetnikom in kako naj bi skrbeli za srednja podjetja, mala podjetja in tako naprej – glejte, potem smo daleč od tega. Potem je sporočilo oziroma signal te vlade tudi tem kravam, naj gredo preko Karavank na pašo. To je signal in to je sporočilo. In seveda ob vseh teh izhodiščih, ob vseh teh mnenjih, kako je treba računati na OECD, na Evropsko komisijo, na izhodišča davčnega sistema, na mednarodno obdavčitev; spoštovani gospe in gospodje, temu človeku in tem ljudem v Sloveniji, ki želijo nekaj ustvarjati, to nič ne pomeni. Pomeni jim pa to, da enostavno s takim človekom, ki pokaže neko idejo, da bo nekaj naredil, ravnamo oziroma ravnate – ta vlada – brutalno. In za podjetništvo je to davčno okolje ubijalsko. Oprostite, na tem primeru to temelji. In ni edini. Jaz ne vem, ali boste delali to z vsemi tistimi, ki začnejo nekaj delati, ali boste delali tudi z tujimi investicijami, ki bodo prišle v bližino Maribora ali ne. Ampak to je sporočilo. Sporočilo je tudi to, da seveda so ti odgovori, katere ste dejansko tukaj napisali, oprostite, pavšalni in podcenjujoči. Vi se ne opredelite, ta vlada se ne opredeli do konkretnih ukrepov, samo do nekaterih. O tem da je treba seveda zmanjšati obdavčitev dela, o tem danes ne bom govoril, tudi o davčnih blagajnah ne. Načelno, stokrat smo že slišali in verjamemo, da morate o teh ukrepih razmisliti, ker vplivajo na proračun. Ampak tukaj je najmanj 10 ukrepov, ki ne zahtevajo nobenega finančnega, ni nobenega finančnega učinka. In do tega se ne opredelite, tudi do tega ne, kako bi razširili informativni izračun za dohodnino, da bi vpisali ljudem še nekatere druge dohodke iz naslova kapitala, kar tudi bi bilo z lahkoto narejeno. Zaradi tega še enkrat, glejte, mene malo moti ta odgovor Vlade, ki je dejansko podcenjujoč. Nanaša se na Ministrstvo za finance, ker, glejte, poznam tudi že stil, kako tam pišejo. In vsaj odgovorite, vsaj odgovorite Obrtni zbornici, odgovorite Gospodarski zbornici, odgovorite nenazadnje tudi nam in odgovorite ljudem. In naredite prijazen davčni sistem in ne samo s tem, da boste rekli, saj ne bomo obdavčili. Ne, boste pa kaznovali. In zanimivo bo videti, za koliko so porasle kazni in na kakšen način, nesorazmeren način kaznujete ljudi. To pa je s tisto tezo, ki je bila tukaj že povedana – ljudi je strah in želite ustvariti strah v tej državi ravno s takimi primeri, s takimi odločbami, ki ni edina. Hvala lepa."
5,ParlaMint-SI_2019-12-19-SDZ8-Redna-14.u239,SDS,0.5498046875,2019-12-19,0.4450555145740509,"Hvala lepa za besedo. Spoštovana podpredsednica, jaz moram povedati, da vam čestitam, da ste s svojo vztrajnostjo in kup kršitvam poslovnika pa vendarle uspeli zagotoviti, da se je ministrica vrnila v razpravno dvorano in bo tako poslušala nadaljevanje in vsebino današnje razprave. Namreč tudi moja razprava se bo vsebinsko osredotočila na nekatere navedbe ministrice, ki smo jih poslušali danes, in tudi na nekatera poslanka vprašanja, ki sem jih predhodno postavila gospodu Puriču, torej ministru, ki ga danes ni več na tem resorju. Dejstvo je, da smo videli v razpravah tako s strani spoštovane ministrice kakor tudi s strani nas v opoziciji, da so očitno vsem pomembna kohezijska sredstva, da se zavedamo, da so ta sredstva tista edina prava razvojna sredstva,ki nam jih Evropa daje za razvoj naše države. Ampak glejte, za razliko od vlade, ki nam sedaj vlada, se v Slovenski demokratski stranki tega vseskozi zavedamo. Ne samo, da se zavedamo, v času, ko smo mi imeli vlado, vam zagotavljam iz prve roke, občine zagotovo niso imele takšnih problemov oziroma težav pri črpanju teh sredstev, kot jih imajo dandanes. Pa ne samo, da imajo težave pri črpanju teh sredstev, dejstvo je tudi, da so to edina razvojna sredstva, ki jih imajo občine na razpolago, še zlasti ob dejstvu, da kljub temu da imamo danes predsednika Vlade, ki je bil nekoč sam župan, in to precej kritičen do tega, kako se izračunava povprečnina in kako se krši na tem področju veljavna zakonodaja, danes ni nič bistveno drugače. Tudi sedanja vlada oziroma koalicijski poslanci ste zavrnili amandma Slovenske demokratske stranke in Nove Slovenije po dvigu povprečnin in s tem dodali dodaten problem za razvoj lokalnih skupnosti. Da vam še osvežim spomin, tudi na ta način kršite veljavno zakonodajo, natančno 6. in 12. člen Zakona o financiranju občin. Ministrica je danes velikokrat povedala, da je trenutno črpanje s strani Slovenije približno na 31 %, ampak da je to črpanje še vedno zelo zelo slabo je opozorilo državi oziroma Vladi s strani Računskega sodišča, pa po drugi strani smo šesta najslabša država v Evropski uniji po črpanju teh sredstev. Kako pereče oziroma problematično je to področje? Jaz bom izpostavila področje vodotokov, to je prednostna os 5, kjer ste imeli na začetku letošnjega poletja realizacijo na tem področju 2 %. Torej, v finančni perspektivi 2014–2020 ste imeli sredi leta 2019 2-procentno realizacijo na tem področju. Jaz bi si želela danes slišati odgovor, ali je realizacija na področju vodotokov kaj boljša, zlasti ker sem tudi takrat v poslanskem vprašanju podala predlog, da bi se ta sredstva prerazporedila na tiste projekte, ki so v bistvu pripravljeni za to, da se dejansko začnejo izvajati, pa zaradi neodziva s strani ministrstva in po drugi strani tudi zaradi nerazpoložljivih sredstev na tem področju dobila zavrnilni odgovor. To je tisto. Na eni strani birokratizacija in na drugi strani tudi pomanjkanje evropskih sredstev za tista področja, ki pa jih lokalne skupnosti dejansko potrebujejo, je potem razlog, da imamo v naši državi v bistvu dve hitrosti razvoja. Spoštovana ministrica, jaz bi si želela, če že sedite tukaj, da tudi poslušate poslansko razpravo, ker dejansko se to nanaša na vaše področje in bi si dejansko želela potem tudi dobiti odgovore. Torej, imamo dve hitrosti razvoja. Ena hitrost je zahodna regija, kjer, bom rekla, ven štrli Ljubljana s približno 118-procentno uspešnostjo realizacije, in po drugi strani vzhodna regija, kjer pa je trenutno 74 % razvoja. Podali smo tudi predlog, kako bi se lahko ta statistika bistveno spremenila in kako bi se lahko hitrost razvoja enakomerno pospešila tudi v vzhodni regiji. To je bil predlog, da se sprejmeta dva ločena operativna programa v naslednji finančni perspektivi, kajti navsezadnje z dvema ločenima operativnima programoma ne le, da bi se hitreje pospešilo črpanje evropskih sredstev, ampak bi se tudi v te operativne programe dejansko vključile tiste vsebine, ki jih posamezne regije potrebujejo za svoj uspešen nadaljnji razvoj. Namreč, vzhodna in zahodna regija nimata enakih potreb po razvoju, in to danes vsi vemo, se tudi vsi s tem strinjamo. Moram pa reči, da sem bila dejansko razočarana na odboru v petek, ko je bil zavrnjen s strani koalicijskih poslancev sklep, da bi se pripravila dva ločena operativna in bi se s tem zmanjšala centralizacija in pospešila decentralizacija v nadaljnjem razvoju in črpanju evropskih kohezijskih sredstev. Dejstvo je, da so to zavrnili celo poslanci, ki prihajajo iz te vzhodne regije in ki so še nedavno tega na sestanku v Slovenski Bistrici, kjer smo se sestali poslanci iz 7. volilne enote, soglasno podprli sklep o dveh ločenih operativnih programih. Potem ko ta sklep enkrat pride v Državni zbor, pred pristojni odbor, pa moram na žalost reči, da glasovalni stroj glasuje popolnoma drugače, torej neodvisno od tega, kakšne so potrebe v lokalnem okolju, ampak kakor narekuje vladajoča politika. Dejstvo je, da na vzhodu potrebujemo infrastrukturo. In to kakršnokoli – od cest, vodovoda, kanalizacije. In po drugi strani je dejstvo, da je v tem operativnem programu za te prioritete razvoja namenjenih premalo sredstev. Namreč, tukaj ima Slovenija eno zavezo. Vemo, da je sprejeta tudi direktiva Evropske unije o odpadnih vodah, na podlagi katere bo potrebno to področje odvajanja in čiščenja odpadnih voda urediti in za to zagotoviti denarna sredstva. Slovenija je na tem področju v letošnjem letu že prejela opomin. In jaz moram reči, da sem bila resnično zaskrbljena nad odgovorom, ki sem ga dobila s strani vašega predhodnika. In sicer, na moje konkretno vprašanje, zakaj se Služba Vlade Republike Slovenije za razvoj in kohezijsko politiko in tudi Ministrstvo za okolje in prostor ne vključita bolj intenzivno v iskanje dodatnih finančnih virov na tem področju, je bil odgovor, eden iz med njih, takšen – da ne govorim o tem, da naj si pač občine same zagotovijo sredstva na tem področju – da gre za obvezno občinsko gospodarsko javno službo – seveda se s tem strinjam – ampak posledično pa naj infrastrukturo za to področje, ki je torej lokalnega značaja in pomena, zagotovijo občine same. Moram reči, da si resnično ne znam predstavljati, kako bo neka občina, ki ima v proračunu na letni ravni približno slabe 3 milijone, zagotovila proračunska sredstva za projekte, ki so vredni 6, 7, 8 milijonov sredstev. In po drugi strani, zakaj, če nam Evropska unija dejansko ponuja ta denar, ga mi najprej ne znamo izpogajati in potem tudi počrpati? Problem je tudi birokracija. Jaz bom dala tukaj en primer, kaj se dogaja na področju dogovora za razvoj regij. In sicer, to je en takšen inštrument, kjer ste malce prevalili vso stvar tudi na lokalne skupnosti, češ, naj se zmenijo in si finančna sredstva same porazdelijo. Zdaj se dogaja tako – pred sabo imam dogovor za razvoj regij Spodnjega Podravja, Zgornjega Podravja, in sicer je v to vključenih približno 20 projektov – da do danes, torej v okviru te finančne perspektive, ki se z letom 2020 izteka, ministrstvo za okolje ni izdalo niti ene pozitivne odločbe. Torej niti ene pozitivne odločbe za noben projekt, ki je vključen v to. Seveda bom verjetno dobila s strani SVRK odgovor, da oni nimajo nič s tem pa da je to v pristojnosti MOP. Ampak glejte, vendarle ste vi tisti koordinator tega, ki bi moral poskrbeti, da se ta sredstva uspešno počrpajo. Kajti jaz se bojim, da glede na to, kako čas teče in da smo proti koncu oziroma v bistvu se leto 2019 končuje, marsikateri izmed teh projektov ne bo realiziran in bodo sredstva na tem področju ostala, medtem ko pa tisti projekti, za katere imajo župani že pripravljena gradbena dovoljenja in bi projekte lahko dejansko pričeli izvrševati, za to ne dobijo pozitivne odločbe. Nimajo problema samo lokalne skupnosti, spoštovana ministrica, problem imate tudi vi. Govorim o projektu nadgradnja vozišča Pragersko. Tam moram reči, da vaše ministrstvo oziroma Direkcija za infrastrukturo, ki spada pod vaše ministrstvo, že več kot dve leti pridobiva okoljevarstveno soglasje, od maja 2017, če imam natančne podatke. Pa jim do danes tega soglasja še ni uspelo pridobiti od Arsa. Tudi tukaj gre za teh 40 milijonov evropskih sredstev, za katere se lahko zgodi, da iz te finančne perspektive ne bodo počrpani. Namreč, tudi vi ste na moje poslansko vprašanje podali odgovor, da obstaja veliko tveganje, da ta sredstva v okviru finančne perspektive 2014–2020 za izvedbo tega projekta ne bodo počrpana. Glede na to, kakšno politiko peljete na tem področju, moram reči, da zaradi tega prihaja do vse večje centralizacije v naši državi. Lokalne skupnosti nimajo niti denarja, da bi projekte lahko izvajale, in na drugi strani, če se že prijavljajo na projekte, pristojna ministrstva od MOP do MGRT, pa tudi SVRK, ne opravljajo svojih pristojnosti, ki jih imajo, in potem lokalne skupnosti čakajo tudi po več mesecev in tudi kakšno leto, da dobijo eno soglasje, potem pa se ugotovi, da nazadnje še kakšno soglasje manjka. Tako se samo nadaljuje in resnično lahko pride do tega, da sredstva ne bodo počrpana. Resnično si želim, da bi vendarle spoznali, da potrebujemo dva operativna programa, zato da vzhodna regija pridobi tisto vsebino, ki je potrebna, da se bo regija razvijala v pravo smer, in da se tukaj zgledujemo po takšnih državah, kot je na primer Avstrija, kjer imajo že za približno dve leti natančno določene vsebine operativnih programov, preden se bo začela finančna perspektiva izvajati. Ne pa tako kot pri nas, ko se gremo najprej pogajat za evropska sredstva, potem se pa kasneje spomnimo, kaj vse bi lahko v te operativne programe podali. Pa še nekaj, imamo en operativni program pa dve regiji, za kar se v bistvu v celi Evropi – razen Slovenije ima le še Estonija, vsi ostali se – zavedajo, da imajo regije različne potrebe, in zato imajo tudi različne operativne programe, ki vsebujejo različne vsebine. Hvala lepa."
5,ParlaMint-SI_2019-12-17-SDZ8-Redna-14.u154,SDS,-1.0,2019-12-17,0.08187010139226913,"Hvala, podpredsednik. Najprej bom o tem, kar je na koncu kolega Nik povedal. Zakaj tako zagovarjam dušilce in da dušilci omogočajo krivolov? To enostavno ne drži. Krivolova z dušilci ne bo nič več ali nič manj, kot ga je. Pri dušilcih gre samo za to, da mejo decibelov spustimo pod mejo bolečine. Gospa državna sekretarka, ne govoriti na pamet, ne vem, kdo vam je to prodal, v hiši imate dovolj strokovnjakov, če drugega ne, vprašajte gospoda Bradača, ki je direktor Direktorata za policijo in predsednik Lovske zveze Slovenije. Ne vem niti, od kod vam takšna izmišljotina, da je Lovska zveza Slovenije kategorično proti dušilcem. Bil sem na lovu na Rakitni, kjer je predsednik Lovske zveze Bradač jasno izpostavil potrebo po dušilcih, bil sem na protokolarnem lovu v Prosenjakovcih, kjer je bila jasno predstavljena želja in pa tudi razlogi, zakaj takšna želja po dušilcih, in sedaj vi tukaj prodajate nekaj, kar sploh ne drži. Prosim, dajte mi črno na belem, kje piše, da je Lovska zveza Slovenije kategorično priti dušilcem. Razen, če imam jaz napačne informacije. Pa sem bil zdajle v zadnjih treh tednih na dveh lovih, kjer je bil tudi predsednik Lovske zveze Slovenije, kjer je jasno povedal, da se Lovska zveza Slovenije zavzema za dušilce. Še na novoletnem sprejemu prejšnji teden je to povedal. In ne drži, da dušilec ne zniža pod mejo, seveda zniža pod mejo in za to gre. Če ne, pa začnite plačevati odškodnine vsem, ki ne smemo uporabljati dušilcev in si s tem kvarimo sluh. Če bi imel na lovu dušilec, puško, ki ima 140 decibelov poka, dušilec, ki ga za 25 spusti, gre pod mejo bolečine. Če ne, pa pojdite z menoj, kdorkoli, gremo na strelišče, pa bomo počili s tisto puško, počimo z dušilcev pa počimo nekje brez dušilca. Pa boste videli, da tudi v naravi se pok z dušilcem sliši in zaradi tega krivolov ni nič bolj mogoč. Vi sklepate iz tistih filmov, ko pridejo morilci nekoga pospravit s pištolo, ko samo naredi: ps ps. Ni to. Ni to pri risanici, pri bokarici, kjer želite, da bo takšen zvok, če daš ti dušilec gor. Gre enostavno za to, da se ne ogroža sluha strelca in da se manj vznemirja divjad. Prosil bi vas prav tako, gospa državna sekretarka, da mi poveste, od kod vam, da bi dušilci ogrozili nacionalno varnost. Od kod vam, da bi dušilci ogrozili nacionalno varnost? Dušilci v nobenem primeru ne bi poslabšali varnosti ne strelcev ne kogarkoli drugega, imeli bi pa pozitiven vpliv na same strelce in na ostale, ki pa jih pokanje zaradi takšnih in drugačnih razlogov kdaj pa kdaj vznemirja. Tiste, ki živijo zraven strelišč, bolj, tiste, ki občasno slišijo pok, pa malo manj. Veste, saj kot lovcu, ne rečem, tudi meni je lepo slišati tisti pok zjutraj ob petih poleti, ampak tistim, ki pa v hiši spijo, kjer jaz streljam, pa verjetno malo manj. Ali pa zvečer, ko se čaka živali, ki jih je pač pod naravnimi viri svetlobe dovoljeno pleniti. Preverjanje zanesljivosti, to, kar je tudi Nik rekel – ja, preverjanje zanesljivosti mora biti tako ali tako že avtomatsko. Če policija pri nekom zazna prekršek, ki je iz naslova dejavnosti, ki je povezana z orožjem, ali če zazna kaznivo dejanje, potem je to tako ali tako sporočeno naprej in se proti imetniku orožja ukrepa. Ne vem, kaj je zdaj tukaj razlika, če se preverja vse tisto pri vsakem kosu orožja oziroma kot se tukaj predvideva, če se preverja od sedmega kosa naprej, do šestega pa to ni noben problem. Praktično vsi, ki imamo doma orožje, smo zanesljivi, drugače ga ne bi imeli. Lahko pa vedno vsako stvar problematiziramo: kako se pride do orožja, kako se naredi, recimo, te psihične teste. Vsak jih lahko praktično naredi. Saj tam imaš vprašanje, da ti, recimo teži muha, da ti leta okrog glave – kaj narediš? Ali muho ubiješ ali jo pustiš? Ja, valda boš obkrožil, da jo pustiš, ker veš, če boš obkrožil, da muho ubiješ, da je že potem eno od vprašanj, ki je narobe. Ki te postavlja pod vprašaj, ker si nervozen. A veste. Tudi za te teste lahko konec koncev rečemo, da tisti, ki mu vsaj malo klikerji delajo, ve, kako mora obkrožiti, da bo ta test naredil. Drugače pa, kar se tiče te prekategorizacije. Konec koncev, okej, kupim to, morali ste narediti to prekategorizacijo, zaradi tega ker to zahteva evropska direktiva. Prav. Ampak potem smo pa pri drugem vprašanju. Kakšne pogoje pa bomo potem postavili? Pod kakšnimi pogoji pa potem lahko pridejo do tega prekategoriziranega orožja? Pod takšnimi pogoji, kot jih sedaj vi predvidevate v tem zakonu, malokdo. Predstavljajte si, da bi Kraljevina Jugoslavija sprejela tak zakon. Pa saj noben ne bi mogel iti v partizane! Vi danes ne bi mogli po proslavah hoditi. A veste! Malo bolj življenjske stvari v tem državnem zboru sprejemajmo, predvsem pa ne posegajmo na področja, kjer je vse urejeno tako, kot mora biti. In kar se orožja tiče, je Slovenija lahko za zgled ne samo sosednjim državam, ampak celotni Evropi. Razumem, da smo pač člani evropske skupnosti, da moramo sprejemati oziroma implementirati potem direktive in uredbe, ki jih sprejemajo v Bruslju, v našo nacionalno zakonodajo, ampak to počnejo tudi ostale države. Moramo prekategorizirati orožje, nikjer pa ne piše, pod kakšnimi pogoji oziroma da moramo potem točno takšne pogoje za to prekategorizirano orožje tudi udejanjiti. Enako je pri retroaktivnosti. Tukaj nihče še ni izpostavil tega problema. Kaj bo s temi, ki so to orožje kupili od sprejetja direktive pa do, recimo, uveljavitve tega zakona v Državnem zboru? Tam se tisto letnico 2017 – prej sem rekel pomotoma 2013 – sprejeli. Ampak, kaj je v tem vmesnem obdobju? Kaj bodo v tem vmesnem času? Saj za nazaj ne morete posegati. Je pa na nas, kakšen termin smo pustili oziroma kakšno časovno obdobje smo potrebovali, da sedaj to sprejemamo oziroma sprejemate. Glede na to, da se je kolegica Udovč tudi dotaknila lova oziroma najprej tega 8. člena. 8. člen se bistveno ne spreminja, z izjemo tega, da točno določa, kako je oziroma kdaj je strelivo ločeno od orožja. Prejšnji zakon je v 8. členu dokaj plastično, predvsem pa zelo razumljivo določal, kaj pomeni nošenje, kaj pa prenos. In sicer nošenje je pomenilo, da ima posameznik orožje, pripravljeno za uporabo pri sebi. Se pravi, orožje, ki je izpravno, funkcionalno, ki deluje, ki ima naboj v ležišču in je pripravljeno za uporabo, pripravljeno, da deluje. In ga ima posameznik pri sebi. To je prenos. Za nošenje orožja pa je že takrat veljalo, da ti s točke A do točke B orožje preneseš oziroma ga tja dostaviš, pri čemer mora biti naboj ločen od samega orožja. To v bistvu že sedaj piše oziroma je veljalo v prejšnji zakonodaji glede prenosa in pa nošenja, ampak ta zakon samo še malo bolj to napiše. Tako osebno s tem 8. členom nimam težave in ni res, kar je rekla kolegica Udovč, da ta člen pa poslabšuje varnost. Ker je ne. Ker v bistvu samo, takšni kot smo mi, takšni, kot je ta vladajoča koalicija, takšna, kot je naša država, ker mora čisto vsako stvar predpisati, tudi ta 8. člen – prej smo imeli 1, 2, 3, 4, 5 odstavkov, zdaj jih imamo 1, 2, 3, 4, 5, 6, 7, 8, 9, povejo pa v bistvu isto. Nič ni novega, nič ni dodatnega, samo stvari so bolj določeno napisane. Velja pa vse isto. Ona zdaj pravi, da je problem, če imaš zaboj oziroma torbo za puško, futrolo po domače, zadaj je zadrga pa daš zadaj naboje ali pa, bog ne daj, da bi celo imel v nabojniku patrone, pa bi jih dal tja zadaj. Da je pa to zdaj grožnja za nacionalno varnost?! Daj no, kakšna grožnja za nacionalno varnost! To je veljalo že prej, pa ni bilo nobenih problemov, a zdaj, ko se pa to zapiše, bodo pa problemi. Ne znam si predstavljati, imam puško, ki ima snemljiv nabojnik, imam notri naboje, grem na lov in bom imel puško v futroli na sosednjem sedežu, naboje pa v prtljažniku. In bom prišel tja, kjer se bo pasla divjad in bom najprej moral iti ven iz avta v prtljažnik po naboje, pa potem noter iti po puško. Saj bo vse ušlo! Ne gre na tak način. Če je strelivo ločeno [[…]]Ko sem takrat hodil na ta lovski tečaj – ne spomnim se točno, kdo nam je o orožju predaval – vem, da je bil nek pravnik, ki je rekel, da takrat, ko so to sestavljali, bil je tudi zraven pri tem zakonu, da so to omejitev, da morajo biti naboji ločeni od samega orožja, naredili zato, če, recimo, nekdo vzkipi. Je dal primer, če pride do manjše prometne nesreče, pride do kakšnega prepira in preden on vse to skupaj sestavi, da ima orožje pripravljeno za uporabo, da ga lahko že nekdo onemogoči. Ajde, to je bil eden od primerov. Ampak, da bi pa zdaj mi slabšali varnost zaradi točno tega člena, pa ne kupim. Po navadi je pa zadeva taka, da predvsem pri lovu je problem prenos, nošenje, glavna cesta. Koliko od ceste se lahko strelja. Vemo pa, da sploh lovska družina, kjer imate glavne ceste, pa to, kjer je teren tak, da se divjad rada pase. Vem, da v poljanski družini, v naši lovski družini, jeseni, ko se odpre srnjad, je na nek način priporočeno, da plan, ki ga nam država predpiše, najprej začnemo izvrševati ob cestah. Zakaj? Ja, ker če ne bomo mi uplenili, bo pa povoz in bo škoda še na avtomobilih. In potem je zmeraj problem. Pri cesti težko streljaš, brez da bi že imel pri sebi orožje, ki je lahko hitro skupaj sestavljeno oziroma kjer lahko ti nabojnik hitro daš v puško ali pa naboj direktno na ležišče, da lahko s to puško tudi deluješ. Če bi zdaj njo poslušali oziroma če bi to dali noter, kar kolegica predlaga, potem ne bi bilo to efektivno, pa še tako je problem vedno pri tem nošenju in prenašanju, kaj kaj je, predvsem pa, kje se kaj uporablja. Potem je rekla, če sem prav razumel, problem nabojnikov z 20 naboji. Tudi če je polavtomatska puška, da če imaš ti 20 nabojev v cevi, da je lahko v minuti masaker, prepovejmo zdaj to, nabojnike s 30, z 20, z 10 naboji prepovejmo! Prepovejmo letalo, kjer je lahko v trenutku 250 mrtvih, prepovejmo avtobus, ki se zaleti, pa je lahko v trenutku 50 mrtvih. To so neumne primerjave. Ja, pade letalo dol – so mrtvi, nesreča avtobusa – so mrtvi. Tudi komu se zmeša, kot se je Breiviku, pa so bili žal mrtvi, ker ga je ravno izpostavila. Ni pa izpostavila Bataclana, ni izpostavila Berlina. Prepovejmo tovornjake. Obstaja nevarnost, da se kdo na Christkindlmarktu zaleti v množico, ki tam kuhano vino pije. Isto, ne? Ne moremo na tak način. Potem prepovejmo tovornjake, ker delajo teroristične napade v Nici pa še drugje s tovornjaki, ker je tovornjak očitno orožje, ki ga lahko uporabiš za pobijanje nedolžnih ljudi. Ja, seveda ga lahko, s tega vidika je tudi tovornjak orožje, pa tudi avto, pa še marsikaj drugega. Ampak na take argumente jaz enostavno ne morem pristati. Najbolj me je pa gospa navdušila s tem, ko je rekla, kakšno nevarnost in pa kako je proti naravi, da bi pa lovci uporabljali naprave za nočno opazovanje, da bi jih dajali spredaj na daljnoglede od pušk, da to ni naravno. Kaj je sploh naravno? Naravno je očitno samo tisto, kar je bilo na začetku, ko so s kamni lovili živali. Potem so prišla druga orožja, potem je prišel lok, potem so prišle puške. Kaj je zdaj naravno? Potem ni ne puška narava ne lok ni naraven, ampak samo tisto kamenje, ki so ga uporabljali. Zdaj se končuje leto. Lovske družine lovimo zadnje dneve, da bomo dosegli plan, ki nam ga država predpiše. Če tega plana ne bomo dosegli, sledi kazen 4 tisoč evrov ali več. Kaj se dela? Organizirajo se pogoni. Na pogonih se strelja vsepovprek, ko divjad leti mimo. In če že govorimo o humanosti, potem so po mojem mnenju najmanj humani za divjad pogoni. Res je, da so efektivni, če je dovolj lovcev, če je dobra organizacija, je lahko izplen dober. Humano je tudi to, da greš ti zjutraj na lov, da greš zvečer na lov, podnevi. Zagotovo pa je zelo humano, če bi bilo mogoče loviti ponoči z umetnimi viri svetlobe. Zakaj? Prvič, divjad te ne opazi, drugič, divjadi ne vznemirjaš, tretjič pa, recimo na območju, kjer imaš prežo, kjer se paše 10–15 kosov jelenjadi, lahko mirno izbereš, kateri osebek boš odvzel iz narave. Lahko v miru ustreliš, divjad pade v ognju in se po nepotrebnem ne matra. In to je humano in to je tudi v skladu z etiko. Ne vem, zakaj gospa govori, kako so te naprave nehumane, in če bomo mi želeli dejansko, da bodo lovske organizacije lahko izpolnjevale plane, ki jih država daje, vsako leto več praktično, bo treba tudi dovoliti, da se lahko divjad, parkljasto, pleni tudi pod umetnimi viri svetlobe. Slej kot prej bo do tega prišlo. Ampak ne vem, zakaj ne bi mi tega uvedli kot eni izmed naprednejših, ampak bomo očitno tako kot pri dušilcih, čakali da bodo vsi prej to imeli, potem pa rekli, ko bomo prinesli zakon in bomo notri pisali tisto primerjavo, pa našteli pet, šest, sedem držav, ki vse to že imajo. Takšen zakon ne bi smel biti nikoli potrjen, tudi zaradi številnih e-mailov, ki smo jih dobili, med drugi Peter Tkalec, sedemkratni državni prvak, ki problematizira to dajanje orožja v uporabo. »Strokovnemu delavcu v športu bo omogočeno dajanje orožja v uporabo na strelišču, ne glede na lastništvo orožja«. Tukaj je dobro napisal, da se za dajanje orožja v uporabo na strelišču ne izdaja posebno potrdilo, ampak se ta uporaba zapiše v knjigo streljanja. Zakon že sedaj vsebuje nerodno določbo, da mora klub tekmovalcu za prenos izdati za vsak kos orožja posebno potrdilo, katerega obrazec iz neznanega razloga stane 4,5 evra, kar je znaten strošek, če upoštevamo, da en tekmovalec strelja tudi s tremi različnimi kosi orožja. Tako, recimo, če naš klub izvede trening z osmimi tekmovalci na drugem strelišču in vsak tekmovalec uporablja tri kose orožja, nas samo kartončki za en trening stanejo preko 108 evrov. Si zamislite, da bi ekipa nogometnega kluba pred tekmo ali treningom bila eno uro za mizo, kjer bi izpolnjevala kartončke po 4,5 evra za kos, potem pa odšla na sosednje igrišče, kjer bi vse podatke iz tistih kartončkov prepisali v knjigo treningov in šele nato začeli igrati? Gospe, ki tam sedijo, ki s strelstvom očitno nimajo nobene zveze, ampak so neke prišepetovalce poslušale in tako zapisale noter. Komu je to v interesu, ne vem. Ni bilo niti usklajenosti z MIZŠ, Ministrstvom za notranje zadeve, ampak takšen zakon ne bi smel biti sprejet. Amandmirajmo ga v drugem delu, naredimo ga življenjskega. Če moramo narediti prekategorizacijo, jo naredimo v skladu s tem, kar pravi evropska direktiva, ne zaostrujmo pogojev, naredimo pogoje takšne, da bo orožje dostopno. Sam sem zagovornik tega, da bi vsak državljan, ki je psihično sposoben, moral imeti možnost za legalen dostop do orožja. Oblast, vlada , ki se pa boji lastnih državljank in državljanov, pa seveda počne to, kar počne ta vlada, in to je, da kar se da omeji dostop do orožja. Še enkrat, ljudje morajo in imajo pravico imeti orožje za potrebe športa, za potrebe lova, za potrebe samoobrambe in ne nazadnje, kot sami pravimo, ker varnost ni samoumevna, ker vemo, v kakšnem stanju je Slovenska vojska, tudi zato, ker bi v primeru, da bi – bog ne daj – se kaj zgodilo, v primeru oboroženega spopada bili državljanke in državljani tisti, na katerih ramenih bi bila obramba Republike Slovenije. Brez orožja pa se ne da boriti."
5,ParlaMint-SI_2018-03-16-SDZ7-Izredna-55.u109,SDS,-1.0,2018-03-16,0.21641838550567627,"Hvala lepa za besedo. Zdaj, tema o prihodnosti je tema vseh, ne samo poslancev, ki smo predlagali to razpravo in to kljub temu, da je vladajoča koalicija že na odboru črtala sklepe in je v bistvu razpravo o zaključkih onemogočila. Tako da, tole prelivanje mačjih solz ni ravno verodostojno. In to se ni zgodilo prvič. Kadarkoli je opozicija v tem mandatu predlagala kakšne rešitve, se je razprava o tem na plenarni seji praviloma onemogočila, ker ste že na odboru [[…]]Mislim, težko rečem »ste že«, ker ni nobenega. Ker so že na odboru to praktično onemogočili s črtanjem sklepov. Je pa seveda ta razprava pomembna in pade v nek čas, ko pada tudi Vlada oziroma ko vladajoča koalicija zdaj prosi Državni zbor, predsednika države in vse tiste, ki imajo v rokah odločanje o rokih prihodnjih volitev, naj skrajšamo njihovo agonijo. Tako približno smo včeraj poslušali predstavnike vladnih strank. Naj se jim skrajša agonija. To veliko pove o samooceni tega mandata, samo ne bi zdaj o tem, čeprav je bilo tudi v današnji razpravi veliko govora o tem, kaj je bilo, kaj bi moralo biti, in tako naprej, relativno malo z izjemo gradivo in uvodničarjev pa o prihodnosti. So pa te zadeve, ki so bile naštete kot pogoj za boljšo prihodnost te države, pomembne. So pa zelo iluzorne oziroma težko pričakujem od tega konglomerata popravkov pri davčni, socialni, gospodarski, razvojni, prostorski politiki, da se bo to kar skupaj zlilo v neko lepšo prihodnost. Za to, da bo Slovenija v prihodnje tisto, kar na nek način izhaja iz ustavnega ukaza vsem, ki kadarkoli upravljajo s to državo, se pravi država večje blaginje in večje pravičnosti, so potrebne neke predpostavke. Vsaj tri stvari v tem skupnem imenovalcu bi bilo potrebno doseči za to, da bi se te želje uresničile. Mogoče se bo to zdelo komu preveč pavšalno in splošno, je pa po mojem mnenju to bistveno. Prva stvar, ki je bila že omenjena, je volilni sistem. Razprava o volilnem sistemu je starejša od slovenske države. Imamo trenutno v Ustavi neko zavezo volilnega sistema, ki je po zakonu ni. Ustavno sodišče melje to dilemo neposrednega vpliva volivcev na izvolite poslancev pa bo očitno mlelo še dolgo časa oziroma zagotovo tega oreha ne bo zmlelo do razpisa volitev, ki so pred nami. Pa tudi če bi ga, to kar je trenutno v Ustavi glede volilnega sistema, ni dovolj. Slovenija je potrebovala vsaj za nekaj mandatov ali dvokrožni večinski ali kombiniran volilni sistem, ki bi zagotovil večjo kvaliteto, večjo odgovornost in tudi večjo kvaliteto zakonodajne oblasti. Pa tudi večjo odgovornost zaradi tega, ker pač bi volivci neposredno ocenjevali nekoga, ki jih je zastopal in zdaj ga ocenjujejo posredno in je od različnih razlogov odvisno oziroma od različnih vzrokov odvisno ali je potem nagrajeno ali ne. Imamo tukaj, bi rekel, primere, ko nekateri spretno bežijo pred to odgovornostjo tako, da enostavno pred vsakimi volitvami skočijo na listo tiste stranke, ki ankete kažejo najbolj in se jih nikoli ne oceni. Večinski volilni sistem bi to seveda preprečil in zagotovil večjo kvaliteto odločanja, povrnil bi vsaj deloma zaupanje ljudi v moč demokratičnega procesa in slej kot prej ta korak Slovenijo čaka. Mimogrede, izglasovali smo to na referendumu, Ustavno sodišče je to potrdilo, pa je bilo to potem na način za katerega danes ustavnopravno stroka pravi, da ni dopusten, izigran. Danes ustavnopravna stroka pravi, da odločbe Ustavnega sodišča ni možno izigrati, tako da neka rešitev, ki je razglašena za neustavno, potem zapišeš v Ustavo. Natančno to se je zgodilo leta 2000. Za spremembo volilnega sistema je potrebna dvotretjinska večina. Za to dvotretjinsko večino, za ta korak pa je seveda potrebna večja zrelost političnega razreda in tukaj je seveda vprašanje ali ni to nek zaprt krog iz katerega ni izhoda in samo neka, lahko samo neka hujša kriza tako preseka. Upajmo, da ne, vsekakor pa je samo po sebi umevno po vseh teh poizkusih, vseh teh razpravah, da je sprememba volilnega sistema eden od ključev do poti do večje blaginje, večje stabilnosti in tudi večje pravičnosti. Naslednji splošni pogoj za boljšo prihodnost za več blaginje v tej državi je sprava. Dolgo časa je veljalo, da smo Slovenci razklan narod zaradi travm iz prejšnjega stoletja. Tisti, ki so jih povzročili, so večinoma pod rušo. Nekateri imajo grobove drugi ne. A zdaj je ta travna že v tretji, deloma celo v četrti generaciji. Nič ne kaže, da bi se te rane celile in da bi tukaj tudi v samostojni državi našli ustrezne [[nerazumljivo]]. Je pa dolgo časa veljalo strinjanje, da je zdravilo za to sprava. Sprava pomeni poiskati resnico, sprava pomeni, da tam kjer so zločini nesporen, da je neko obžalovanje neko kesanje, tudi kakšen ukrep pravne države, če ne zaradi drugega, zaradi forme in na tej podlagi potem skupen pogled v prihodnost. Slovenci smo s plebiscitno enotnostjo, s koraki v času osamosvajanja zgradili neko vrednostno osnovo za to spravo, ki pa se je potem še posebej v zadnjem času pospešeno razkrajala in doživeli smo letos na tisti famozni proslavi v Dražgošah, da je slavnostna govornica ob aplavzih celotne tranzicijske levice, ki je bila tam prisotna, razglasila, da sprava ni več opcija. Rekla je, kakšna sprava, ve se kdo je zmagal, zmagovalci pišejo zgodovino, poraženci pa nosijo posledice. Pač zelo drastične besede, še bolj drastično pa je tam pod tistimi hribi odmevalo ploskanje političnega razreda tem [[nerazumljivo]]Zdaj, če sprava ni opcija, kaj je opcija potem. Življenje v razklani družbi, prenašanje te travme še na peto in šesto generacijo, nova državljanska vojna. Torej, sprava je predpogoj za boljšo prihodnost, in lahkota s katero je ta sprememba paradigme v delu političnega spektra celotni ali pa vsaj delu t.i. levice šla mimo slovenske javnosti, mimo neke kritične refleksije je zaskrbljujoč. In tretji pogoj za lepšo prihodnost Slovencev je sprememba zakona o himni. Na prvi pogled se bo to komu zdelo smešno, ampak v Ustavi, ki smo jo sprejeli v tej stavbi, z velikansko večino leta 1991 piše, da je himna Republike Slovenije Zdravljica. In ko smo se osamosvajali smo ob različnih priložnostih peli, igrali Zdravljico takšno kot je, ali pa ustrezen izbor kitic iz te pesmi, ki je veličastna in vsaka kitica ima svoje pomen. Potem pa je gospod Školč leta 1994 predlagal zakon, v katerem piše, da je himna Republike Slovenije sedma kitica Zdravljice, ki je sicer krasen delček neke celote in brez tega delčka celote ni, samo ta delček razglasiti za slovensko himno, je pa v bistvu strel v lastno samozavest. In sem doživel vprašanje od številnih tujih državnikov, ki so pač v opomnikih, preden so prišli v Slovenijo videli tudi besedilo te himne, ki se jim jo potem zaigra, preden pregledajo častno enoto in veliko njih je vprašalo, kako to, da ima Slovenija za himno himno Združenih narodov. »Žive naj vsi narodi,…« nič narobe, ampak ta delček, to je himna neke večnacionalne skupnosti združenih narodov, ta himna nič ne pove o nas, razen tega, da si želimo miru, kar je vse v redu, ni pa to nacionalna himna. Torej, v ta zakon je bodisi treba dati besedo iz Ustave, bodisi vsaj 7. kitici dodati 2. kitico. Danes smo imeli nek dogodek, kjer smo se spominjali tudi slovesnosti ob mednarodnem priznanju Slovenije, jaz sem bil takrat na obisku pri naši rojakih v Avstraliji, v Melbournu, in na neki slovesnosti, kjer je bilo, mislim, da na tisoče ljudi, ki je bila zelo prisrčna, je na odru bil napis iz te slovenske himne, ki se je začel z 2. kitico Prešernove Zdravljice »Komú narpredveselo zdravljico bratje! čmo zapét'! Bog našo nam deželo, Bog živi ves slovenski svet,…« in tako naprej, in potem tudi 7. kitica, ali kot je večkrat povedal in zapisal, črno na belem, slovenski pisatelj iz zamejstva Boris Pahor: Tisti, ki jih mi kličemo, da bi postali naši prijatelji ali pa tisti s katerimi si mi želimo skleniti prijateljstvo, nas sprašujejo, kdo pa ste. Najprej se predstavite, kdo si ti, ki želiš biti moj prijatelj. Zdaj, Boris Pahor o tem govori in piše že od leta 1994 naprej, neuslišano. Dogaja se, da ko ima daljši govor in to pove, potem gledaš televizijo in ravno tega dela ni tam. Nekdo to spretno reže. V nekem pogovoru z Borisom Pahorjem je mene ta zadeva začela zanimati, tudi zaradi tega, ker so tej spremembi sicer nasprotovali ampak kakšnega velikega hrupa nismo zganjali. Ko sem prvič poslušal gospoda Pahorja, ko je govoril o tem sem se sam čutil prevaranega in sem šel malo raziskovati, kako je prišlo do tega. In glejte, v NUK-u so tudi vezani zvezki časopisa, ki je izhajal kot glasilo Komunistične partije Slovenije v času 2. Svetovne vojne in v zborniku, letnik 1942, no ime tega časopisa ni Komunist ampak je Delo. Delo, glasilo Komunistične partije Slovenije. In v tem zborniku iz leta 1942 je tudi nek tekst Borisa Kidriča, ki je sicer podpisan kot Boris Kalan in v tem tekstu Boris Kidrič razpreda o tem, kako bo revolucija prekvasila slovenski narod iz neke zaostale zgodovinske tvorbe v narod proletarcev, v internacionalni narod in kako za takšen narod enostavno paše, da si za himno vzame internacionalno kitico Prešernove Zdravljice. Boris Kidrič je po 2. Svetovni vojni in krvavem prevzemu oblasti s strani Komunistične partije postal predsednik tiste izvršilne vlade oziroma izvršnega sveta. Bil je sekretar partije, ključne funkcije je imel v svojih rokah pa vendarle, v komunističnem času, ko je bila Slovenija socialistična republika tega niso dovolili zapisati v republiško Ustavo. To se je zgodilo v samostojni Sloveniji leta 1994 v času, ko bi na nek način narod, ki je postal nacija, ki je dobil svojo državo, moral imeti poln zalet v razvojnem in vsakršnem smislu in takrat se je začelo to samozavest enostavno omejevati na vseh koncih. In danes vidimo posledice. Vidimo posledice, ko predstavniki Slovenije, bili smo prvič recimo te posledice drastično, ko smo se pogajali za vstop v Evropsko unijo, ki je bil nacionalni interes ampak če danes pogledate pogodbe, ki so jih posamične države podpisale ob vstopu v Evropsko unijo vidite, da so si različne države članice Evropske unije izborile različne bonuse in različne odpustke na različnih področjih, razno raznih od Danske, Irske, praktično ni države, še posebej ne v tem zadnjem obdobju. Ko pogledaš kaj si je Slovenija izborila, kot neko izjemo pa smo tam našli igralništvo pa ""duty free-je"", pa še to za nek omejen čas. Nobene zaščite tako imenovanih resnih slovenskih interesov, naenkrat so bili interes ""duty free-ji"". Pa preskočimo mnoge druge primere, ki bi jih lahko navajal pa ni časa. To zadnjo situacijo, ko smo skupaj z Novo Slovenijo vložil ustavni zakon za zaščito slovenskega premoženja, ki ga na podlagi nezakonitih in v nasprotju z mednarodnim pravom sklenjenih sodb hrvaških sodišč plenijo slovenski državni banki. Kaj se je zgodilo, ko smo vložili ta zakon, ki bi ga itak morala Vlada vložiti ali pa nekaj podobnega, ker se to dogaja od leta 2015, pa zato še vedeli nismo, šokantno je bilo, prejšnji teden nas je komisija za nadzor proračuna, ko smo te stvari izvedeli, jaz še nisem bil na bolj šokantni seji, ampak potem je opozicija naredila to in smo vložili ustavni zakon in smo tudi rekli, pripravljeni smo sprejeti kakršnekoli spremembe, ki gredo v to isto smer, ne pogojujemo to z ničemer, mislim, da je to interes vseh, ki sedimo v tej dvorani, da se to zgodi. Hrvaška direktno krši sporazume, ki jih je podpisala in ob katerih za razliko od arbitraže ni nikoli odstopila. Kaj se je zgodilo? Predsednik Državnega zbora je poslal ustavni zakon v mnenje Evropski centralni banki, če bo ona dovolila, da Slovenija sprejela ustavni zakon. prvič, ustavna materija, ustava, ustavna materija je nad evropskimi predpisi po evropski pogodbi. Slovenija pri ustavnih normah ni omejena z evropskimi predpisi. Hierarhija je Ustava in ustavni zakoni, potem so ratificirani mednarodni predpisi, ki so nad našo zakonodajo, tudi po naši Ustavi, so naši zakoni in tako naprej. ustavni zakon to n, ko gre za pristojnosti Evropske centralne banke oziroma, ko gre za pristojnosti centralne banke, je tukaj omejena suverenost, ampak ta omejena suverenost ne pomeni, da je treba prej, preden ti nek postopek sploh začneš, preden začneš obravnavo nekega zakona, dobiti dovoljenje, da to lahko delaš. Mislim, to je čisto ohlapčevanje, hlapčevstvo, ki izhaja iz te klime, ki se je ustvarila in ki se na najbolj nazoren način odraža v tem, da so našo himno [[?]] naredili invalidno. In glede na to, da je Vlada padla oziroma da skuša sama sebi, kot smo slišali včeraj, skrajšati agonijo, časa ni veliko. naslednja sodba, ki bo priletela, kot smo slišali prejšnji teden, na »šaltarje« Nove Ljubljanske banke, težka 25 milijonov evrov. Tukaj se dneve prepiramo o amandmajih, ki so vredni pol manj. Tukaj pa [[…]]In [[…]]Poslušali smo, deloma sicer na zaprti seji, ampak to ni zaupen podatek, jadikovanje nad tem, da, pa kaj pa »čmo«, pa to so pač sodbe, treba je to izvršiti, kaj bodo pa rekli, pa nam bodo pa rubili, če ne bomo izvršili. Ljudje božji, jaz nisem verjel svojim ušesom. Imamo ljudi, ki opravljajo s slovenskim državnim premoženjem, ki ste jim dali pooblastila za to in ki trdijo, v tej hiši, da je nezakonita sodba hrvaškega sodišča, ki je v nasprotju z mednarodnimi sporazumi nad slovenskim ustavnim zakonom. Zdaj, kje je tu kakšna samozavest? Kje je tukaj suverenost? 10 dni je minilo odkar smo vložili ta ustavni zakon, pa se Vlada ni zganila, zdaj smo zbrali podpise za izredno sejo, pa predsednik Državnega zbora še vedno cinca ali bi to sklical ali ne bi sklical. Mogoče čaka, da bo prej Državni zbor razpuščen. Mogoče bo kdo rekel, kaj ima to zveze s himno. Seveda ima. Ker, če ni neke samozavesti, če je namesto te samozavesti hlapčevstvo, če je namesto zavedanja, da je prva naloga tako zakonodajne, kot izvršne, kot tudi sodne oblasti zaščita lastnih državljanov, potem šele drugih, potem je res veliko vprašanje zakaj lastno državo imamo. Torej, ko bomo tukaj zbrali dovolj razuma za resno razpravo o teh stvareh in to je razprava o slovenski prihodnosti. Ko bomo sposobni Zakon o himni, grbu in zastavi uskladiti s slovensko Ustavo brez kakšnih velikih prepirov in ideoloških seans, takrat bomo samozavest tega Državnega zbora dvignili na raven, kakršno smo tukaj doživljali v času slovenske osamosvojitve, ko je dejansko šlo za biti ali ne biti. Torej, poleg davkov, gospodarskega okolja, socialne politike, reform v sodstvu, in tako naprej, so te tri stvari ključne za slovensko prihodnost oziroma so predpogoj, da bodo ostali prijemi in ostala zdravila sploh delovala."
5,ParlaMint-SI_2017-02-09-SDZ7-Izredna-42.u100,SDS,-1.0,2017-02-09,0.02842223457992077,"Najlepša hvala, gospod podpredsednik. Preden začnem, državni sekretar Pogačar, kot veste, nisem izjavil, da nimate pojma, ampak so mi s strani Obrtne zbornice dejali, da imajo občutek, da nimate vseh podatkov, vsaj na začetku jih niste imeli, in da se vam tudi zdaj ne sanja točno o kompletni problematiki. To ne ugotavljajo samo na Obrtni zbornici, to so ves čas ugotavljali tudi v odvetniški pisarni v Avstriji, ki je vložila več kot 130 pritožb na Evropsko komisijo. Kaj so ugotavljali? Še enkrat parafraziram odvetnico Škofovo. V Sloveniji oblasti le gledajo, češ da je zakon napisan zoper vsa, tudi Avstrijska podjetja, hkrati pa ne vidijo, da čeprav je napisano nediskriminatorno, je zaradi načina izvajanja diskriminatoren. Še enkrat ponavljam, da gre za posredno diskriminacijo. Posredna diskriminacija, spoštovani kolegi in kolegice, je pa tudi bistvena kršitev Evropske pogodbe o delovanju Evropske unije. Posredna diskriminacija – o tem govorimo danes in to je bistvo te kršitve. Zdaj primerjava dveh zadev. Novembra 2009 – minister za promet Patrik Vlačič, SD, Tajani, zdajšni predsednik Evropskega parlamenta, je evropski komisar za promet. Mi začnemo z uvedbo vinjetnega sistema. Janševa vlada pove, da bomo imeli polletne in letne vinjete. Zamenja se vlada 2009, evropski komisar Tajani ščiti interese Italije. Ve, da polno italijanskih prevoznikov vozi skozi Slovenijo, fizičnih oseb in vseh ostalih, in pritisne na Patrika Vlačiča. Prvič. Kaj naredi kot evropski komisar? Takoj blokira črpanje evropskih v višini 88 milijonov evrov za avtocestni odsek Draženci-Gruškovje. Opomin. Takojšna blokada evropskih sredstev. Patrik Vlačič seveda stisne glavo, da glavo dol. Tajani je celo zahteval in hotel določiti ceno vinjete. Rekel je, da moramo uvesti tedensko vinjeto. Celo ceno je določil v prvi fazi. 8 evrov mora biti, 8 evrov 60. Zdaj imamo v tem primeru, ko govorimo o dumpinški zakonodaji in o posredni diskriminaciji, v Bruslju evropsko komisarko za promet, ki ima podatke. Govori, da mora biti promet izvzet iz zgodbe tako imenovanih napotenih delavcev. Kaj se je zgodilo? Ničesar ni naredila. Govorimo o pasivnosti, govorimo o življenju v coni udobja. Življenje v coni udobje je prva etiketa vlade Mira Cerarja. Tudi odvetniška pisarna govori o tem, da se je potem samo nekdo priključil zraven, ko so oni že dve leti izvajali. Pred dvema letoma so problemi že eskalirali. To je točno dve leti, kolikor je imel časa gospod tudi Židan, da je zaščitil slovenski teran. Ko je enkrat zadeva eskalirala, je žal vlak odpeljal, je konec. Danes ugotavljamo, da slovenska podjetja prihajajo nazaj v Slovenijo. Inšpekcijske službe v Avstriji polno delajo, razlagajo dvoličnost, zaradi tega pride tudi do pravne nepredvidljivosti, kar je ponovno lahko vzrok. Imamo sodišče Evropske unije. Nekoč smo tam imeli državno pravobranilko dr. Verico Trstenjak, ki je danes ena največjih specialist za evropsko civilno pravo, ki zna na stotine judikatov na pamet. Imamo tri možnosti. Eno je razlagalec evropskega prava, to je sodišče v Strasbourgu. Drugo je uveljavljanje prava, ugotavljanje kršitev zoper članico, ki ga sproži Evropska komisija, kot ste pravilno ugotovili. Tretja je izvolitev pravnih aktov, tako imenovano ugotavljanje ničnosti. Če nek pravni akt Evropske unije ni mogoče usklajen z nekim nadrejenim pravnim aktom, ugotavlja sodišče ničnost. Imamo tri vrste. Prihajamo do zaključka. Vsak v Evropi brani tudi svoje strateške interese. Naš strateški interes ob prihodu četrte industrijske revolucije mora biti tudi promet, geostrateška lega, logistika, slovenska logistika, v tej slovensko-logistični verigi pa so tudi slovenska prevozniška podjetja. Avstrija v tem primeru deluje monopolno. V srednji Evropi gradi podjetja, torej širi svoje filiale svojih močnih podjetij po Evropi, in s tem nekako vsa manjša prevozniška podjetja uničuje. Vse ostalo so tudi naša gradbena stroka in vsi ostali. Torej vsi, ki so si v času življenja v coni udobja te vlade poiskali delo v tujini, delajo v tujini, prinašajo milijone v slovenski državni proračun. Vlada, ki pa je storila v tem primeru bore malo, je zelo zadržana, pa govori o gospodarski rasti, ki ni odvisna od njih, ampak od ljudi. Zato je bistvo tega, da sprejmemo sklep, spoštovani člani Vlade, in da vas spodbudimo, da stopite iz cone udobja in stopite v realne probleme, ki jih imajo naši ljudje, ki delujejo na tujih trgih. Najlepša hvala."
5,ParlaMint-SI_2005-09-29-SDZ4-Redna-09.u188,SD,0.5791015625,2005-09-29,0.02896525152027607,"Hvala za besedo. V zvezi s tem, kar pravi gospod minister, bi želel še reči nekaj besed, zato da čimbolj razčistimo zadeve in da ne bo nesporazumov. Jaz se popolnoma strinjam, gospod minister Vizjak, da bi bilo zaželeno, da bi čim manj bilo takih gasilskih intervencij, ampak da bi bilo čim več tistih žlahtnih spodbud za tehnološki razvoj in inovacije in tako dalje. Ampak, ker sem nekaj časa že v tem parlamentu in sem doživel in sodeloval zelo dobro moram reči z ministrico in številnimi ministri za gospodarstvo, vključno z gospodom ministrom Vizjakom, smo take diskusije, da ne bo teh ukrepov dosti in denarja za pomoč in prestrukturiranje, poslušali v vsakem mandatu, pri vsakem ministru. Spominjam se, ko so imeli nastopne govore pred odborom za gospodarstvo, ki ga sedaj že tretji mandat vodim, nekaterih ministrov - bom kar imena navedel: doktor Petrinova kot profesorica z Ekonomske fakultete, ali pa, ko je prišel - se spomnim Metoda Dragonja in tudi nekaterih drugih; glavna teza je bila pri predstavitvi, da se ne bodo šli gasilce na ministrstvu za gospodarstvo, ampak predvsem res kvalitetne razvojne zadeve. Očitno se je podcenjevalo probleme, ki so zatečeni, in to niso sedaj problemi, ki bi jih sedaj ta vlada povzročila. Sem popolnoma odkrit in hočem biti korekten in pošten, ampak so se tekom let, zato ker smo prepočasi prestrukturirali gospodarstvo in ohranjali zdrava jedra pri življenju, pa včasih morda res ohranjali tisti, ki niso imeli perspektive. Je pač to zatečeno stanje in to je potrebno čim prej pospraviti, ker drugače pa nastanejo socialni in drugi problemi in potem so zagate tukaj in je toliko manj potem denarja ih prostora za druge ukrepe, ki bi jih dejansko morali sprejemati in bili bolj kvalitetni. In samo še glede direktive bi samo tole rad rekel. Glejte, kot primer pri enem členu, ko pravimo, da se je treba slepo držati direktive. Mi pravimo v zakonu: pomoč, ki ne more biti dodeljena za finančno prestrukturiranje. Ampak, sedaj pa moram citirati direktivo. Direktiva pravi, navajam, to je v 16. točki: ""Pomoč za reševanje običajno ne sme biti dodeljena za finančno prestrukturiranje."" Torej, nek določen prostor daje, tako da ne velja tista teza, da je vse tako sveto, kot je nekje zapisano oziroma kot včasih interpretiramo zadeve dobronamerno. Zakon bom pa podprl. Hvala lepa."
5,ParlaMint-SI_2018-02-20-SDZ7-Redna-38.u161,SD,0.405517578125,2018-02-20,0.04368864372372627,"Hvala lepa. Moram odreagirati, ker je razprava in hvala bogu imam to možnost. Najprej o »nekih županih«. Socialni demokrati imamo v Dravski dolini kar nekaj županov. V normalni stranki poslanci, župani, svetniki, predsedniki krajevnih skupnosti sodelujejo in si izmenjujemo stališča ter nas opozarjajo tudi takrat, ko se karkoli v Državnem zboru sprejema, da ni v redu za lokalno samoupravo. Mislim, da samo na tak način lahko funkcioniramo v državi in sprejemamo neke dobre zakone, ki gredo v prid ljudem, ki živijo v neki lokalni samoupravi. Zdaj imamo na vagi Energetski zakon in pred nami neko tožbo ter upravičeno skrb županov, da se jim s tem zakonom režejo koncesijska sredstva, ki jih namensko uporabljajo. Igor, ti zelo dobro veš, kako tudi župani na spodnji Savi sredstva po zakonu namensko uporabljajo, ki jih dobijo od koncesije. In v tem mandatu smo kljub vsem tem sredstvom županom počasi rezali sredstva za njihovo osnovno dejavnost. Zakaj je prišlo zdaj do te velike zgodbe? Ker nam je bil, to, kar je rekla gospa Kramar, podtaknjen ta amandma; je pa res, da predlagatelji niso vedeli točno, kaj podpisujejo. Normalno, Dravske elektrarne in HSE so hoteli znižati na nek način koncesijsko dajatev in da bi občine manj dobile. Seveda bi lahko šla potem sredstva za ne vem kaj, ampak občine bi bile brez denarja. Drži? Drži. Župani, lokalna samouprava in tudi mi v tem državnem zboru nismo krivi za kazen, če bo prišla. Če še zmeraj govorimo, dajmo deliti vlado, parlament in ne vem kaj, vlada oziroma ministrstvo je tisto, ki bi nam lahko pravi čas dalo zakon in ne bi imeli strahu, da nas bo Evropska komisija kaznovala. Jaz bom ta amandma zavrnil in bom tudi zavrnil ta zakon. Hvala lepa."
5,ParlaMint-SI_2009-10-22-SDZ5-Redna-10.u337,SD,0.345947265625,2009-10-22,0.5201004147529602,"Hvala gospod predsedujoči. Jaz bi rad povedal nekaj zadev, ki so bile danes tukaj izrečene v parlamentu, predvsem ena pomembna, kako hitro je predsednik Vlade poiskal novega kandidata. Hvala bogu, da ga je tako hitro poiskal in da je našel tako dobrega, da bo lahko vladna ekipa cela in da bo delovala v polni sestavi. Ta hitrost je zaradi tega, ker se v Vladi zavedajo in se tudi sami zavedamo, da je kriza, v kateri je potrebno delovati in je potrebno biti učinkovit. In zato se je predsednik Vlade potrudil in danes pred nas pripeljal človeka, ki ga bomo v temu parlamentu 100 procentno, prav gotovo, seveda ne 100 procentno s poslanci, ampak prav gotovo ga bomo potrdili. In kot rečeno, vladna ekipa bo ponovno celovita. Je pa, kar so že moji kolegi povedali, da se ne bi v glavnem ponavljal, za mene je ena zadeva zelo pomembna v izvajanju kandidata, in sicer na odboru. Stališče odbora je bilo predstavljeno. Dejstvo pa je, da je bodiči minister po mojem povedal nekaj ključnih zadev in operativno nastopil in predstavil svoje bodoče delovanje. Če recimo samo ponovim to, kar je sam povedal. Ena izmed ključnih nalog bo zagotovo uspešno črpanje evropskih sredstev. Na tem področju bo kandidat med drugim zlasti proučil, kako nadalje poenostaviti prezapletene postopke in tako dalje in tako dalje. Med ostalim je tudi povedal, da bo uvedel avanse, ki predstavljajo enega izmed protikriznih ukrepov, uvedba pavšalov za posredne stroške bo bistveno bo zmanjšala dokazila o upravičenih stroških, povečal bo zahtevke za povrnitev sredstev od Evropske komisije in poenostavil informacijski sistem. To je, po mojem prepričanju, človek dejanj. In takega človeka na tem področju potrebujemo, zato ga bom z veseljem tudi sam potrdil. Hvala lepa."
5,ParlaMint-SI_2011-07-12-SDZ5-Redna-30.u132,SD,-1.0,2011-07-12,0.013464880175888538,"Hvala lepa za besedo. Tako rada poslušam ""če bi"", ""da bi"", ""ko bi"" in ""zakaj bi"". Višje plače in ne vem kaj vse. Pravičneži, ki tako radi govorijo o kršitvah v invalidskih podjetjih, kje so takrat, ko bi morali govoriti o kršitvah v velikih podjetjih, o velikih zneskih, ko bi morali govoriti dejansko o presežkih plač in o presežkih plačanih regresov in ne vem kaj vse. Le pri invalidskih podjetjih pa dejansko dobijo vetra v jadra, se ne morejo ustaviti in vidijo takšne in drugačne malverzacije in kršitve. Mene seveda to zelo žalosti, zelo žalosti in moti. Moti me tudi to, da v tem Državnem zboru še ne vemo in ne poznamo razlike med uredbo in direktivo in ne vemo kaj pomeni direktna implementacije v zakon in da se uredba lahko tudi tako ali drugače uporablja direktno, kjer je relativno oziroma vseobsegajoča oziroma obvezna. Ampak saj to ni pomembno. Jaz mislim, da je od vsega najbolj pomembno v tem členu to, da stvari potekajo, da so tisti, ki so nekako socialno izključeni, deležni socialne inkluzije, da imajo možnosti delovanja, da stvari potekajo tako kot treba in kot se je sistemsko tudi nekoč zamislilo. Čisto zato, da bi opomnila tiste, ki so pozabili. Ko smo vstopali v Evropsko unijo smo spremenili celo Ustavo in smo 14. člen dali med ostale posebnosti, tudi invalidnost ali katerokoli drugo osebno okoliščino pri enakosti pred zakonom in ta enakost pred zakonom se tudi na ta način udejanja. Jaz mislim, da se moramo tega enostavno navaditi in da je to pač ena običajna stvar. Hvala lepa."
5,ParlaMint-SI_2010-11-23-SDZ5-Redna-22.u273,SD,-1.0,2010-11-23,0.17018099129199982,"Hvala lepa, gospod podpredsednik. Gospod Janša bo že vedel, kako je z direktivami. To za uvod. Kar nekaj žalitev je bilo tudi izrečenih. Kolega Potrča ste obdolžili, da je deloval na podlagi tajnih uradnih listov. Boste že vedeli, da je deloval na podlagi tajnih uradnih listov. Zdaj samo še recite, da mu jih je tovariš miličnik Gorenak dostavljal, pa ste naredili zgodbo kompletno. Prav neverjetni ste z vsemi temi zgodbami, ki jih omenjate. V bistvu gre za to, kako preprečiti imenovanje predsednika Vrhovnega sodišča. In kaj je najbolje: povezati ga z dejanjem, ki ga vsi obsojamo, jaz bi celo rekel, brez izjeme. Streljanje na meji v tistih časih obsojamo brez izjeme. Gospod Pojbič, verjetno tudi vi, ki se zdaj oglašate. Saj bo verjetno možnost nadaljevati še pri obrazložitvi glasu. Pričakujem, da bo kdo kaj povedal. Tako daleč ste zgodbo pripeljali, da bi skorajda lahko rekli, da je preiskovalni sodnik bil udeležen pri tem dejanju, tako daleč ste zgodbo pripeljali. Jaz sem samo čakal, da nekdo še reče, da je še streljal ta kandidat za predsednika Vrhovnega sodišča, ali pa vsaj sodeloval pri tem. Tako daleč ste zgodbo pripeljali in ste pripravljeni nekoga oblatiti z vsemi sredstvi, ki so možna, ga politi z vedri gnojnice, potem pa pričakovati od njega, da se opere. Pravite, naj jih minister sooči. Kako pa naj minister tehta, kdo je govoril resnico oziroma kdo govori resnico v tem primeru, ali ustavni sodnik ali kandidat za predsednika Vrhovnega sodišča? Na kakšen način naj pretehta, kdo govori resnico in komu gre verjeti? In prav zanimivo je, da se je nekaterim vrnil spomin v leto 1984, zdaj pa ne vedo, kaj bi z njim počeli. In letos, leta 2010, so se spomnili, kaj se je dogajalo tistega dne v stavbi sodišča, ko se je preiskovalni sodnik vrnil na svoje delovno mesto, kaj je takrat dejal. Kje so pa do zdaj bili, do leta 2010? Zakaj pa niso ukrepali, če so vedeli, kaj se je dogajalo? Zelo čudne zgodbe se dogajajo in odvijajo v tem parlamentu. Jaz opoziciji ne oporekam, da nasprotuje. Seveda, nasprotujete, lahko nasprotujete. Govorite tudi, da ni nič hudega, če ne bomo imeli sodnika še nekaj mesecev. Ampak nekaj mesecev nazaj ste govorili, da je treba prejšnjega kandidata izvoliti, ker sodišče potrebuje nekoga s polnimi pooblastili. Nekaj mesecev zatem se vam ne mudi več. Ampak prav je, nasprotujte, glasujte proti, povejte svoje mnenje, ne pa izkoriščati pozicije, ki jo imate, za to, da blatite nekoga, ki se v bistvu tudi danes na tem mestu ne more braniti. Je pa povedal svoje na Mandatno-volilni komisiji. In tako kot je kolega Sajovic ugotovil, molk je bil takrat po tisti njegovi izpovedi. Potem ste se pa ponovno zbrali, da ne rečem resetirali in ponovili vse zgodbe, ki ste jih takrat govorili. Ali sem zadovoljen z načinom imenovanja predsednika Vrhovnega sodišča? Nisem, jaz bi to prepustil sodnikom, da to sami naredijo, da si sami izberejo predsednika, tako kot naredijo na Ustavnem sodišču. Ampak za to je potrebna sprememba zakona. Ne moremo pa zakona spreminjati med igro. Ali se pravila menjajo med igro? Ali je mogoče, da ne končamo postopka in spremenimo zakon, zato ker nam ni všeč kandidat? Težko je razumeti vse to, kar razlagate kot svoje argumente za to, da nasprotujete. Zame je pomembno stališče Sodnega sveta. Zame je pomembna občna seja Vrhovnega sodišča. Kolegi so ga podprli pri kandidaturi, in zelo dostojno je preživel vse to, kar se mu je dogajalo v zadnjem času kot kandidatu. Mnogi bi obupali in opustili to kandidaturo, verjetno ste na to tudi računali, ampak niste naleteli na pravega kandidata. Ta se pač ni umaknil vsem tem obtožbam in jih je stoično prenašal in tudi odgovarjal na vse očitke, ki ste mu jih podali. Po moji oceni je dobro odgovarjal na vse to, kar ste mu želeli prilepiti na njegovo kariero preteklih let. Jaz bom seveda kandidata podprl."
5,ParlaMint-SI_2012-06-12-SDZ6-Redna-04.u118,SD,-1.0,2012-06-12,0.07188283652067184,"Hvala. Gospod minister, težke besede ste izrekali. Pripisujem jih temu, da niste bili zraven v prejšnjem mandatu in niste sledili razpravam ob Zakonu o medijih, ki je bil zavrnjen. Od tod tudi se čudite, kako nekateri spregledajo ali naj bi domnevno spregledali nevarnost plačila kazni. Vaši kolegi poslanke in poslanci v prejšnjem mandatu so mirno glasovali proti Zakonu o medijih, ki je večmilijonsko škodo napovedal, če ne bo sprejet. In takrat je tekla beseda o frekvencah kot o javnem dobrem, o konkurenci in o ustvarjanju monopola. Ustvarjanje monopola, zoper kar je uperjena direktiva, je nekaj, kar je ta zakon omogočal. Ustvarjanje monopola še ne pomeni, da bo to tudi zaviralo. Zaviranje konkurence in ustvarjanje monopola sta vsak k sebi. In tukaj gre za takšen proces, o katerem vi govorite. Ne gre za to, kaj je komu všeč, pa kaj ni komu všeč. Lahko da se v koaliciji tako odločate in sprejemate v ZUJF tiste odločitve, ki so bile javnosti všeč, pri tistih ste seveda malo popustili, pri tistih, ki jih javnost ni prepoznala, ste pa zabetonirali in še bi vam lahko človek kaj rekel. Kar pa zadeva lobiranje in veliko bolečino gospoda Branka Grimsa in korupcije in Zakona o preprečevanju korupcije, so nekateri v tej dvorani ali pa pripadajo tisti opciji, ki ima s korupcijo zelo velike izkušnje. Takšne izkušnje, da bi se nekateri drugi pri njih morali učiti, če bi nam bilo kaj do tega, da bi se s korupcijo ukvarjali. Transparency International je podal poročilo o koruptivnosti v Sloveniji in je tudi stališča povedal. To, o čemer govori gospod Branko Grims, je eno od polj korupcije. Najpogostejša sta politika in gospodarstvo. Ta dva v soočanju sta najbolj izpostavljena koruptivnemu dejanju, In to z lobiranjem v tistem reguliranem pogledu nima nič opraviti. Da pa ne bomo že danes govorili o tem, saj se bomo v četrtek sešli s predstavniki protikorupcijske komisije, pa nam bodo povedali, kaj je naša naloga in kaj ne. Ampak tako kot se pogovarjamo in tako kot slišimo, da ministri sami dobivajo pošte o tem, kateri podjetnik je s čim zadovoljen in s čim ni. Če je to korektno, je pa druga stvar. Hvala."
5,ParlaMint-SI_2010-02-12-SDZ5-Izredna-19.u157,OTHER,0.76318359375,2010-02-12,0.0073082405142486095,"Hvala lepa, gospod podpredsednik. Odločitev predsednika Vlade, da na predlog DeSUS-a, da za ministra za okolje in prostor predlaga dr. Roka Žarnića, je izvrstna in jo podpiram in bom seveda podprl tudi njegovo imenovanje. Prof. dr. Roka Žarnića poznam že dolgo. Bil je dejaven pri popotresni obnovi Posočja. Srečeval sem ga v različnih akademskih in strokovnih krogih, običajno v povezavi z znanostmi, ki se ukvarjajo z urejanjem prostora. Po naravi njegove ožje profesije je tudi sodelovanje s številnimi drugimi strokami in ima zato izrazito multidisciplinarno znanje in tudi izkušnje. V svojem delu je sodeloval s prostorskimi planerji, vodarji, z okoljskimi strokovnjaki, tako da okoli tega, da pozna širše področje delovanja Ministrstva za okolje in prostor, ne more biti dvoma. Zelo dobro je, kolikor sem lahko spremljal njegove izjave in tudi predstavitev pred odborom, naštel glavne naloge, s katerimi se sooča slovenska okoljska in prostorska politika. K temu, kar je dodal moj predhodnik gospod Danijel Krivec, pravzaprav ne bom dodajal, bi pa vendarle dodal še eno stvar - upam, seveda brez zamere, na Ministrstvu za okolje in prostor. Namreč, po mojem mnenju je največji okoljski problem v Sloveniji v tem trenutku samo Ministrstvo za okolje in prostor. Predvsem mislim, da se je v zadnjih petih letih zgodila neke vrste strokovna devolucija in razgradnja stroke na ministrstvu in tudi upravnih struktur. Vse to je pripeljalo do tega, da je nekdo moral plačati ceno, čeprav pravzaprav bivši minister Erjavec ni bil prvi v vrsti, ki bi to ceno tudi moral plačati. Zato je zelo pomembno, da je ukrepanje in delovanje na področju strokovne in kadrovske obnove ministrstva. Danes, po petih letih, srečujemo kadre, ki so delovali bolj uspešno in mogoče tudi manj uspešno, ljudi, povsod. Najdemo jih kot svetovalce Evropske unije po balkanskih deželah, najdemo jih v institucijah Evropske komisije. Ko smo bili na Danskem, smo se imeli priložnost srečati z izvrstno strokovnjakinjo, ki jo seveda poznam, ko sem tudi jaz bil tam, ki je seveda pomembna sodelavka na Evropski agenciji za okolje itn. Najdemo jih povsod, najdemo jih v industriji, v slovenski industriji, v Sloveniji in v tujini, samo na Ministrstvu za okolje in prostor jih je čedalje manj. Zato seveda želim ministru, ko bo izvoljen, prepričan sem, da bo, dejansko seveda to, da bo s srečno roko pri kadrovskih izbirah; in te bodo v začetku najbolj pomembne. Ponovna utrditev in oživite večje kompetentnosti ministra za okolje in prostor in njegove operativne učinkovitosti je v tem trenutku seveda najbolj pomembna in najbolj pereča naloga. Dejansko bo treba sprejeti neke odločitve, da ni več mogoče voditi politike od danes do jutri, predlagati odločitve in čakati, da se bo zgodilo nekaj, kar bo bremenilo tok dogodkov. Tok dogodkov se ne bo obrnil sam, ampak samo s trdno in dobro zasnovano politiko. S tega vidika vsakdo, ki vstopa v ta posel, tudi sam za sebe ve, da sprejema določeno tveganje in prepričan sem, da s predlogom predsednika Vlade je to tveganje razmeroma majhno, in sem prepričan tudi, da je to, kot sem že omenil, ustrezna in dobra izbira. Vseeno bi rad, ker je bilo rečeno, rekel nekaj okoli dvojnega državljanstva. Roko Žarnić bo danes, če bo izvoljen, prisegel pred tem državnim zborom; bo prisegel, da bo delal v korist vseh, torej dobro in v korist ljudi, in ta prisega je simbolna in je pravno zavezujoča hkrati in je dosti bolj pomembna od navadne državljanske lojalnosti. S tega vidika vsem tistim, ki bi dvomili o tem, seveda moramo takšne dvome zavrniti in jih moramo oceniti kot politično in tudi drugače človeško nekorektne. Tisti, ki bo tukaj danes prisegel, bo prisegel s svojim lastnim zavedanjem in s tem, kaj sprejema kot obveznosti in breme, ki ga sprejema. Tako moram reči, da je takšen očitek neutemeljen. Sam, kot sem rekel, sem zadovoljen s tem predlogom in ga bom seveda tudi z veseljem podprl. Hvala lepa."
5,ParlaMint-SI_2014-09-18-SDZ7-Izredna-03.u48,OTHER,0.73388671875,2014-09-18,0.4553244709968567,"Hvala lepa za besedo, spoštovani podpredsednik. Spoštovani vsi prisotni, lepo pozdravljeni! Danes razpravljamo o imenovanju nove vlade, vlade, ki nam jo je predstavil mandatar dr. Miro Cerar, vlade, od katere imamo velika pričakovanja. Po predstavitvi vseh ministrskih kandidatov na zaslišanjih menim, da so naša pričakovanja upravičeno visoka. V predstavljeni ekipi sem prepoznala dovolj preudarnosti, strokovnosti, veščin in izkušenj, predvsem pa veliko bolje delovanje v dobrobit naše države, tako da upam, da ji bo uspelo preseči tudi mejo med koalicijo in opozicijo, sodelovati s civilno družbo ter si tako pridobiti široko zaupanje za ključne premike v naši državi. Vlada se bo namreč morala v največji meri osredotočati na doseganje soglasja za ukrepe s trajnejšimi učinki, ki bodo rezultat vsebinske razprave tako glede izvajanja kot tudi financiranja družbenih prioritet. Najzahtevnejši resor v tej vladi oziroma eden izmed najpomembnejših resorjev prevzema kandidat za finančnega ministra dr. Dušan Marmor. Manevrski prostor, s katerim bo lahko operiral finančni minister, je zelo ozek, saj so na eni strani objektivno dane razmere slabe, na drugi strani pa bomo v naslednjih mesecih vseskozi pod stalnim nadzorom Evropske komisije. V teh danih razmerah mora biti naš cilj, ki ga je dr. Mramor jasno izpostavil, ekonomska osamosvojitev. Da, vodila se bo, potrebna bo fiskalna politika s povečanjem javnih prihodkov ter zmanjševanjih javnih izdatkov, vsekakor pa ob zaščiti najšibkejših in najranljivejših skupin v naši državi. To bomo dosegli z večjo gospodarsko rastjo, z učinkovitejšim pobiranjem davkov ter zmanjšanjem neracionalnega trošenja. Makroekonomska neravnovesja, finančni in kreditni krč bomo lahko odpravili s prestrukturiranjem podjetij, z izboljševanjem korporativnega upravljanja, s privatizacijo, s tujimi neposrednimi naložbami in tako naprej. Vse to je mogoče doseči, skupaj s povečanjem konkurenčnosti, za kar pa bo potrebno veliko medresorskega usklajevanja, sodelovanja in dela celotne Vlade. Vladi pri tem želim uspešno delo, upam, da bomo v dobro državljanov s svojimi razpravami k temu pripomogli tudi poslanci bodisi s konstruktivno kritiko, bodisi s podporo ali pa s svojim znanjem na konkretnih strokovnih področjih. Menim, da sedaj res ni čas za politična preigravanja in podobne stvari. Kot je dejal dr. Mramor na svoji predstavitvi, so razmere skrajno resne. A če bomo naredili vse, kar moremo, bomo na koncu vsi živeli boljše. Ker je tudi sam povedal, da bližnjic ni, verjamem, da bomo danes potrdili vlado, ki bo na strokovnih argumentih in po strokovni presoji sprejemala pametne odločitve. Hvala lepa."
5,ParlaMint-SI_2020-10-15-SDZ8-Izredna-46.u134,OTHER,0.6787109375,2020-10-15,0.02801365777850151,"Hvala, predsednik. Spoštovane poslanke in poslanci! V stranki SAB poskušamo biti karseda korektni vedno takrat, kadar stranka SDS in ostali, ki sestavljajo vladno koalicijo, pride pred ta zbor z nekimi ukrepi, za katere mislimo, da so koristni in da so za ljudi dobri, in jih pohvalimo. Mislim, da je to prav in da bi tako morali ravnati vsi. In seveda nobenega dvoma ni, da tudi v tem petem paketu je kar nekaj stvari, ki so dobre in ki bodo državljanom v tej težki zdravstveni in sploh mnogo več kot zdravstveni krizi ljudem koristile, in to je seveda za pozdraviti. Ko sem to povedala, pa seveda ne pristanem na razna izvajanja koalicijskih poslancev, ki ob tem, ko povedo, kaj je tukaj dobrega, povedo, da, hvala bogu, da imamo vlado Janeza Janše, da je to naredila in da tako dobro rešuje in tako naprej. Jaz mislim, da v krizi, v kakršni smo, in v situaciji, ko je končno tudi Evropska komisija oziroma Evropska unija celotna odreagirala tako, kot je potrebno, namenila določena sredstva za reševanje te krize, praktično vsaka vlada ravnala na podoben način, kar se tiče nekih teh glavnih ukrepov: podaljšanje možnosti čakanja na delo, nadomestila za karanteno in tako naprej. Tako da se mi to res ne zdi neka jedrska fizika, za katero bi se vam morali zdaj blazno zahvaljevati in biti neizmerno hvaležni, ker to rešujete in ker to rešujete hitro. V situaciji, v kateri smo, bi vsaka vlada morala in bi, sem prepričana, reševala take stvari po svojih najboljših močeh in najhitreje, kar bi zmogla. Sem pa jaz seveda poslanka opozicije in tej vladi že tako ne zaupam. Mislim, da ne pelje države v pravo smer in da ne rešuje stvari tako, kot je treba. Zlasti tudi mene moti, tako kot mnoge med vami, to, da se v času ene najhujših kriz, kot sem prej rekla ne samo zdravstvene, ampak tudi sicer krize gospodarstva, krize, ki se tiče tudi šolstva, tudi socialnega življenja, družbenega življenja in tako naprej, v ozadju dogajajo neke stvari, ki dajejo slab priokus vsemu skupaj, ki vodijo k temu, da nastaja neka druga republika, republika, ki si je večina med nami ne želi. Vse to je popolnoma nepotrebno. Vsi skupaj bi morali združiti moči in v teh trenutkih vse moči usmeriti samo v to, kako čim uspešnejše premagati to krizo in našo državo in naše gospodarstvo usmeriti na pravo pot. In ko to povem, takoj pogledam tudi zdaj spet ta PKP5, ta zadnji zakon pred nami, ki spet zbuja slabo voljo s tem, ker ne vsebuje samo nekih določb, ki se nanašajo na to področje, ampak po drugi strani je to tudi, kot je Zakonodajno-pravna služba povedala, neka zbirka novel, ki posega v posamezna področja. In potem smo seveda v opoziciji vedno znova nervozni, kaj vse in kako boste posegali še v druga področja in urejali stvari, ki v urejanje po interventnem zakonu zaradi covida ne sodijo, še posebej, če pri tem ravnate potencialno protiustavno. Jaz se zavedam, da je vsakokratno mnenje Zakonodajno-pravne službe seveda zelo priročno orodje za opozicijo, da pokaže, kako koalicija ne zna delati. In tudi sama, kot veste, se ne strinjam vedno s tem mnenjem, je pač eno pravno mnenje in vsako pravno mnenje mora prepričati z argumentacijo, ampak mene kar nekaj argumentacije v tem obširnem pravnem mnenju Zakonodajno-pravne službe na ta zakon PKP5 prepriča. Ena od glavnih ugotovitev, niti to ni mnenje, to je ugotovitev, ki velja za ta in prejšnje zakone, je, da je po eni strani to zakon, ki vsebuje interventne določbe, določbe, ki so vezane na boj s krizo, in po drugi strani je zbirka novel, ki posega v posamezne zakone, suspendira posamezne določbe zakonov in tako naprej. Takšna mešanica, ki se jo zdaj gremo že petič, ni v skladu z načelom pravne države, z načelom preglednosti, zakonitosti in tako naprej in omogoča zlorabe in teh zlorab se v opoziciji bojimo. Tak zakon, začelo se je, če se spomnite, z Zujfom, se točno spomnim, kakšna mešanica 24 ali koliko zakonov je bila to takrat. Tak zakon je z vidika pravnega sistema in neke preglednosti in tudi preglednosti v smislu sprejemanja za nas, zakonodajalce slaba rešitev. Sploh, če potem še koalicija da na vsak člen, praktično na vsak člen, svoje amandmaje. Da amandmajev opozicije sploh ne omenjam. Če nadaljujem z mnenjem Zakonodajno-pravne službe, ne samo da sta tu dve vrsti določb, ki bi jih bilo treba tretirati različno že zaradi tega, ker imamo omejene možnosti referenduma, ko gre za ene določbe, za druge pa nujno ne. Referendum je ena najvišjih oblik demokratičnega odločanja in zdaj ta omejitev glede referenduma bo veljala kar za vse skupaj, kar je v tem zakonu, zato ker je vse skupaj pomešano. Velja pa po ustavi samo za tiste zakone, ki se nanašajo na neke interventne ukrepe v nekem, recimo temu, izrednem stanju. Tako že iz tega izhaja en velik, velik pomislek. Poleg tega Zakonodajno-pravna služba govori še o nejasno določenem trajanju ukrepov, k temu se bom še vrnila, k retroaktivnosti določb, ki niso jasno obrazložene, v določenih primerih, kot veste, je retroaktivnost dovoljena, ampak mora biti ustrezno obrazložena. Tukaj ni. Nejasno navedeni so viri financiranja, ponekod že kar rečeno ali iz sredstev Evropske unije, pa sploh ne vemo, ali ta sredstva bodo in kdaj bodo. To izrazito ni v skladu s poslovnikom, ki določa, da morajo biti proračunski viri navedeni. Nepravilne obrazložitve pri posameznih členih, ki ne ustrezajo poslovniškim zahtevam, niso v skladu s poslovnikom in so že zato tvegane, da bodo padle na Ustavnem sodišču. Nejasne in nerazumljive zakonske določbe, kjer se sam člen in sama obrazložitev ne skladata, še nepravilen naslov, ki se nanaša samo na interventni del zakona, ne pa tudi na ta drugi, ki ga omenjam. In za konec, in to mene osebno najbolj moti, kršitev načela legalitete. To je izredno pomembno načelo, ki določa, da je izvršilna oblast vsebinsko vezana na ustavo in zakon, kar pomeni, da mora pooblastilo za izdajo podzakonskega predpisa vsebovati vsebinske kriterije, zgolj golo pooblastilo za izdajo podzakonskega predpisa pa krši načelo legalitete oziroma da bom bolj enostavna, Vlada si je kar pridržala pravico, da sama in brez kriterijev odloča, do kdaj bodo kateri ukrepi veljali in kdaj jih bo ukinila. Se pravi, trajanje uporabe zakonskih ukrepov, pravi Zakonodajno-pravna služba, ne more biti odvisno od popolne diskrecije izvršilne veje oblasti. Tukaj pa je. Vlada sama posega v zelo pomembne pravice, hkrati pa si mimo načela legalitete prisvaja pravico, da bo sama ona brez kriterijev, brez da bi bil v to vključen Državni zbor in zakonodajalec, določala do kdaj in kako dolgo se bodo ti ukrepi izvrševali. Ker vem, da pravna materija za ljudi ni ravno zanimiva, bom šla zdaj bolj na vsebinsko področje. Kot rečeno, za nas v stranki SAB je zelo pomembno, da se čimprej in – tako kot poudarjate – čim boljše za ljudi in za gospodarstvo odgovarja na izzive, ki so pred nami. In v delu, ko to delate, hvala lepa in vam se tudi zahvaljujemo za delo, ki ga opravljate. Seveda je pa zelo narobe, kadar so rešitve ustavnopravno sporne, kot je tista možnost vstopa v zasebne prostore, recimo, ali pa, če so rešitve takšne, s katerimi se vsebinsko mi ne strinjamo. Ker je ena od takih rešitev vezana na skrajševanje čakalnih vrst, mi dovolite, da še povem mnenje mene in tudi naše stranke v zvezi s tem. Mi se zavedamo – pa bom govorila v svojem imenu, ker je to moja razprava – jaz se zavedam, da človeku, ki je bolan, je popolnoma vseeno, sploh takšnemu, ki je zelo bolan, ali bo prišel na vrsto za čimprejšnji pregled in do zdravljenja pri zasebniku ali v javnem sektorju. On si želi samo čimprej priti na vrsto in biti zdrav. In glede na to, koliko časa se že spopadamo s čakalnimi vrstami, iščemo rešitve, pa jih ne najdemo, smo v stranki SAB in – spet, če rečem – tudi jaz osebno prepričani, da je nekaj treba narediti. V tem primeru nismo kar tako in a priori proti vsem rešitvam, ki jih ponujate. To je tudi proti možnosti, da s svojim znanjem in s svojim delom pomagajo zasebniki. Ampak vsaka rešitev, tudi takšna interventna, mora paziti, da ne podre nekih temeljev naših sistemov, našega ustavnega in zakonskega reda, naše družbene ureditve. V našem primeru je to javno zdravstvo; dobrina, za katero mnogi od nas menimo, da je izjemno pomembna. Jaz se pogovarjam s kolegi v Ameriki. Imam kar nekaj kolegov mediatorjev, smo malo na zvezi. A veste, kaj njih najbolj skrbi v zvezi z epidemijo covid? A veste, kaj jih najbolj skrbi? Kako bomo plačali zdravljenje, če zbolimo! To mi rečejo moji kolegi odvetniki in drugi kolegi mediatorji. To njihova glavna skrb, kaj če zbolim, kako bom plačal zdravljenje. Mi te skrbi nimamo. Pri nas za vse poskrbi država. Ampak kako dolgo še? Mi moramo pomagati temu zdravstvenemu sistemu, tej vrednoti, ki je res neverjetna in na katero smo lahko ponosni, da se okrepi, ne pa, da bo vedno bolj šibko javno zdravstvo, medtem ko se bodo zasebniki krepili in čez deset let bomo imeli Ameriko. Ali pa čez 20 ali pa čez 30. Saj to ne bo z danes na jutri, jaz to vem. Tako v stranki SAB in jaz osebno nismo proti temu, da se vključijo tudi zasebniki, ampak pod točno določenimi pogoji, ki ne bodo posegali v javni zdravstveni sistem. In tukaj pridemo do tega, da nas eni na desni imajo za levičarje, eni na skrajni levici nas imajo za neoliberalce, mi smo pa očitno v sredini in iščemo neke te socialnoliberalne rešitve, ki bi bile dobre za ljudi, hkrati pa bi ohranile naše vrednote socialne države. Zato smo tudi predlagali ta amandma, pod katerim smo prvopodpisani in so ga podpisale še stranke LMŠ in SD, v katerem predlagamo kaskadni sistem pri tej izpeljavi tega razpisa za zmanjševanje čakalnih vrst. Najprej poglejmo, če je v javnem sektorju še kaj kapacitet prostih. Ljudje morda ne vemo, da v javnem sektorju ni problem to, da so ljudje zasedeni, da so operacijske sobe zasedene, da ni dovolj medicinskih sester. Ne, problem je to, ker ni dovolj denarja. Omenila sem že primer našega kolega, bivšega poslanca, znanega kirurga ortopeda, ki pove, ne bom zdaj omenjala njegove bolnišnice, da v njegovi bolnišnici, kjer dela, ima plačane operacije do sredine septembra. Od tam naprej pa ni več denarja. Pa bi rad on delal, pa so medicinske sestre na voljo, pa je prazna operacijska dvorana! Pa so na voljo pripomočki, se pravi oprema za to operacijo, in tako naprej. Ni pa denarja, ki bi ga zavod plačal. In če je to problem, potem je treba najprej te kapacitete v javnem sektorju na ta način zapolniti. To je edino fer in to je edino pravilno, glede na to, koliko denarja je pa ta država že zmetala v ta javni sektor. Tako smo mi rekli, da najprej po vrstnem redu naj dobi prednost in pod določenimi pogoji in za določen, omejen čas najprej javno zdravstvo, se pravi ti javni zavodi, potem koncesionarji in potem tudi zasebniki. In eden od amandmajev, ki je bil danes omenjen – mislim, da ga je predlagala, vsaj tako so rekli, stranka SMC –, ki omejuje delo zasebnikov, ki so hkrati zaposleni v javnem sektorju na določen čas, največ 8 ur tedensko. Se pravi, tisti, ki je zaposlen v javnem zavodu, lahko največ 8 ur tedensko dela pri privatniku. To se mi zdi zelo dobra rešitev, ki gre v pravo smer. Vsi namreč poznamo primere zdravnikov, ki so redki, hvala bogu, večino zdravnikov, jaz jih izjemno cenim, to ni samo poklic, to je poslanstvo, ampak so med njimi, seveda tako kot povsod, tudi taki in drugačni. Motijo me taki, ki imajo v javnem sektorju neko lepo službo, status, socialno varnost, naziv, izobraževanje, neke možnosti nekega strokovnega razvoja, vendar večino svojega časa in energije raje popoldne usmerijo v neko svoje delovanje v zasebnem sektorju zato, ker se jim seveda to bolj splača. To je nedopustno in to moramo na sistemski ravni preprečiti zato, ker ljudje se morajo tudi – konec koncev tudi zdravniki – odločiti, kjer bodo delali. Če se odločijo za javni sektor, pričakujem, da tam oddelajo svoj del pošteno in tako, kot je potrebno. Tukaj bom zaključila, da pustim še kolegom malo časa. Za nas v SAB in tudi zame osebno je zelo pomembno, da se vsa pozornost ne usmeri samo na reševanje covidkrize, da se dostopnost do zdravstvenega sistema omogoči tudi za vse ostale bolnike, tako kot je bila nekoč, in da vsem omogočimo, da pridejo na primarno in sekundarni ravni do zdravja takoj, ko je mogoče. To je za nas ključno. In pa to, da zaključim, da politiki ne prispevamo k temu, da razvajamo ljudi in vnašamo dodatne dvome v to, ali covid obstaja, ali virus korona obstaja, ali so maske učinkovite ali niso, ali kaj jaz vem. Jaz imam tudi svoje pomisleke, marsikdo jih ima, ampak nisem zdravnica in mi na pamet ne pride, da bi kontrirala celi zdravstveni stroki z enimi svojimi ugotovitvami, kaj je prav in kaj deluje in kaj ne. Tisti, ki na ta način razdvajate ljudi, češ, če ste pametni, ne nosite mask, ali pa, vse je brez zveze, teorija zarote, delate res veliko škodo ne samo državi, ampak celemu javnemu zdravstvu. Tako da, dajmo vsaj kar se tiče te covidkrize in tega pristopa vendar strniti vrste in pomagati, da to vsi skupaj čim prej preidemo; saj pravim, ne glede na to, da imamo drugačne poglede. Prepričana sem, da ste vsi seznanjeni s tem pismom – dobili smo ga poslanci na mail –, znanih strokovnjakov, tudi iz Harvarda in tako naprej, podobno je govoril dr. Figelj na Studio City, so to neki legitimni pogledi, ampak če se naša država in naši strokovnjaki odločili za neko linijo, dajmo tukaj strniti vrste in slediti in probati to grozoto, ta covid čim prej premagati. Hvala lepa."
5,ParlaMint-SI_2007-07-12-SDZ4-Redna-30.u117,OTHER,-1.0,2007-07-12,0.6014221906661987,"Gospod podpredsednik, kolegice in kolegi, preostanek ministra in kolegice! Moram reči, da je bilo z veseljem prej pogledati to stran, na kateri je sedel sam predsednik Vlade s svojim sekretarjem in sekretarko, z ministri, in mislil sem, da je celo temu Državnemu zboru posvečena pozornost s strani ministrov, da bodo kaj poslušali. Očitno so si povedali, kar že vedo, in odšli, mi pa govorimo tistim, ki ne vem, če bodo znali to prenesti ali pa če bodo hoteli ministri slišati, kar govorimo. Izražam nezadovoljstvo nad takim odnosom predsednika Vlade in posebej ministra Bajuka, ki smo ga že na Odboru za finance pogrešali in takrat očitali, da bi želeli, da sedi z nami. Tako pač je, kot zgleda, in s tem bomo morali, kot zgleda, do konca mandata vzdržati. Poslancev Poslanskega kluba LDS ni presenetila odločitev Vlade, da v parlamentarno proceduro vloži Rebalans proračuna za 2007, saj smo vedeli, in to je potrjeno, da je Vlada nerealno načrtovala javnofinančne odhodke pri spremembah proračuna za leto 2007. Rebalans proračuna je vložen predvsem zaradi spremembe Zakona o železniškem prometu, s katerim so se obveznosti Javne agencije za železniški promet Republike Slovenije prenesle v državni proračun za financiranje projektov, ki se izvajajo v okviru programa investicij, sofinancirani s strani sredstev Evropske unije, in investicij za razvoj in vzdrževanje javne železniške infrastrukture, ki bi naj zagotavljala varnost v železniškem prometu. Do sem je vse v redu. V proračunu za leto 2007 in 2008 ta sredstva niso bila predvidena, zato po mnenju Vlade to terja letos rebalans proračuna. Tako trdi Vlada, mi trdimo drugače. LDS je ob sprejemanju rebalansa oziroma spremembe proračuna za leto 2007 in pri proračunu za 2007 predlagal, da se vsaj del sredstev za investicijsko dejavnost na železniški infrastrukturi zagotovi direktno iz proračuna, ker je, prvič, to vir, ki je cenejši od zadolževanja in drugič, posledično rebalans danes ne bi bil potreben. Vendar je prišlo do zavrnitve, kot prihaja običajno do zavrnitev amandmajev poslancev opozicije, zaradi tega se danes srečujemo s tem dokumentom. Pri tem prenosu obveznosti, ki povzročajo prenos sredstev iz agencije v proračun, je potrebno posebej poudariti, da prenos vseh bivših investicijskih dejavnosti iz agencije teče prepočasi, z mnogimi zapleti, pritožbami zaposlenih, brez še danes imenovanega direktorja, torej z vsem, kar slabi operativno moč direkcije. Zato dvomimo, da je takšna direkcija v letošnjem letu sposobna realizirati 32 projektov oziroma naloga, ki so podlaga za prenos sredstev v proračun. Ravno tako bi od Vlade, ki se rada hvali - in slišali smo tudi že prej - z visoko gospodarsko rastjo in z ustreznimi in primernimi ekonomski rezultati, pričakovali, da bo ravno v tej situaciji zmanjšala javnofinančni primanjkljaj in da bo začela premišljevati o razvojni naravnanosti proračuna, torej o dolgoročnosti te naravnanosti, saj večja gospodarska rast pomeni tudi večje javnofinančne prihodke. V obdobju visoke gospodarske rasti bi torej morali ustvariti prihranke in odpraviti javnofinančni primanjkljaj. Seveda, če bi Vlada razmišljala o prihodnosti. Namesto tega Vlada tudi s temi ukrepi povečuje proračunski primanjkljaj. Veliko strokovnjakov za javne finance opozarja na problematičnost javnofinančne politike te Vlade. Zaradi tega bi radi spomnili na izjavo dr. Mojmira Mraka, ki je izjavil, da v Sloveniji v obdobju debelih krav ne uspeva relativno zmanjševati proračunske porabe in posledično tudi proračunskega primanjkljaja, potem bo v obdobju suhih krav, ko bo soočenje z nizkimi stopnjami gospodarske rasti, izpostavljena povečanim javnofinančnim tveganjem, ker bo napihnjene odhodke tako rekoč nemogoče bistveno zmanjšati v trenutku, ko bo država soočena z nižanjem gospodarske rasti. To pa bo seveda lahko pripeljalo do hitrega povečanja proračunskega primanjkljaja. Izkušnje številnih držav jasno kažejo, da po padcu gospodarske rasti, ponavadi ne sledi enako hitro zmanjševanje javne porabe. Žal ta Vlada deluje obratno, ne posluša priporočil in po naši presoji hodi Slovenija po poti Portugalske, ki je svoj ugodni gospodarski položaj zapravila z nedisciplino pri izvajanju fiskalne politike. Zahteve pakta stabilnosti in rasti so jasne. V fazi ugodne gospodarske rasti je potrebno primanjkljaj zmanjševati. Vlada ga je določila na neambicioznih 1% od BDP. Pri predlogu rebalansa torej gre za predlog, ki je prociklično usmerjen in s tem neskladen z osnovnimi priporočili fiskalne politike za države iz evroobmočja. To ne prispeva k ohranjanju konkurenčnosti slovenskega gospodarstva na srednji rok in s tem zmanjšuje možnost ugodne gospodarske rasti v naslednjih letih. Finančni ministri so se zavezali ambiciozno izvrševati proračunske cilje. Med njimi je bil tudi naš finančni minister gospod Bajuk. Žal, od teh obljub danes ni čutiti in videti ničesar. Naj še spomnimo ob tem, da je gospod Bajuk kot predsednik opozicijske NSi v volilnem programu leta 2004 volivcem obljubil, da bo zmanjšal davčno obremenitev prebivalstva in gospodarstva. Danes minister Bajuk pozablja, da je njegova stranka leta 2004 dobila volilno podporo volivcev tudi zaradi obljub o korenitem zmanjšanju davkov, kot jih je takrat opozicijski poslanec goreče zagovarjal. Še več, prvi državni finančnik danes noče nič vedeti o tem, da je v volilnem programu Nove Slovenije leta 2004 glede javnofinančnih odhodkov volivcev obljubil: ""Verjamemo, da je javna poraba preobsežna in da se mora dolgoročno znižati na raven 35% BDP."" Prej smo slišali do premierja oziroma od ministra Bajuka, da bo ta znižana od sedanjih 46,3% v letu 2009 za približno 4 in nekaj procentov, kar pomeni, da bo ta še vedno na nivoju 42%, torej daleč od dosegljivih 35%. Kaj so torej mislili pri tej dolgoročnosti, bi bilo seveda zanimivo slišati sedaj od ministra Bajuka. Kot izgleda, je Slovenija in slovenska vlada obupala tudi nad protinflacijsko politiko, saj je UMAR javno napovedal inflacijo, bistveno drugačno, kot je bila predvidena, brez objave kakršnegakoli protiinflacijskega ukrepa. Spomladanske projekcije po naši presoji ne bi bilo potrebno prilagajati, ker bi se enkratni učinki nevtralizirali in se bodo nevtralizirali v nadaljevanju leta. V LDS predvidevamo, da razlog za dvig napovedi inflacije lahko tiči predvsem v tem, da namerava država še naprej povečevati trošarine, ter zaradi slabih projekcij učinka liberalizacije trga električne energije. V rebalansu proračuna za 2007 je za poslance LDS sporna tudi uporaba sredstev kupnine iz prodaje Slovenske industrije jekla za dokapitalizacijo NLB. Najprej zato, ker menimo, da bodo realni prihodki proračunov dejansko višji od planiranih in to bi lahko bil vir za dokapitalizacijo NLB, in drugič, ker menimo, da je znotraj proračuna znižati porabo nekaterih proračunskih porabnikov oziroma postavk in s tem zmanjšati javno porabo, in nazadnje zato, ker še do sedaj nismo prejeli odgovora na vprašanje, ali bodo pri dokapitalizaciji sodelovali vsi, torej tudi majhni delničarji, ali bo dokapitalizacija izvedena po zaprtem načinu samo s privilegiranimi delničarji. Vse to, kar je bilo navedeno v naši predstavitvi, torej ta zgrešena javnofinančna politika Vlade LDS-a ne more prepričati, da bi podprla predlog rebalansa proračuna za leto 2007. Hvala."
5,ParlaMint-SI_2016-11-18-SDZ7-Redna-24.u68,OTHER,-1.0,2016-11-18,0.07636413723230362,"Hvala, predsedujoči. Kolega Möderndorfer, ki je po svojem besnem demagogiranju, kot je v njegovi navadi, zaključil in takoj zapustil dvorano, očitno ne pozna oziroma ne razume dovolj dobro stvari ali pa se ni v njih poglobil. Zaradi tega je tudi jasno, zakaj je njegovo izvajanje demagoško. Nas po eni strani obtožuje populizma, kar je nek refleks, se mi zdi, zadnje čase, da tisti, ki po svoje predstavljajo moč v tej državi, pa verjetno tudi kje drugje, po svoje diskreditirajo vse, ki mislijo drugače. Žalostno je, da trdi, da je vprašanje o trgovinskih sporazumih vprašanje zgolj skrajne levice, žalostno je dejstvo, da se nihče drug očitno ne zanima za to, kakšne bodo posledice za prebivalke in prebivalce, ki bi jih naj tudi sami predstavljali. Kar se tiče spremembe ustave. Seveda, ker ga ni bilo v dvorani, ko sem prvič razpravljal danes, ni niti slišal argumenta. Seveda je sprememba Ustave bila potrebna in smo zaradi tega tudi v Združeni levici glasovali, da se to naredi. Ni pa kolega Möderndorfer očitno poslušal, ko sem povedal, zakaj kljub temu, da smo to vpisali v ustavo, ne bo dovolj, če bo sporazum CETA obveljal in obstal v takšni obliki, kot je prisoten danes. Tudi ta interpretativna izjava in predvsem sporazum ne ščitita vodnih virov. Tudi če smo mi zapisali to pravico v ustavo, bo voda zaščitena – ampak kakšne bodo posledice, če sprejmemo ta sporazum? Jasno piše za koncesije, ki so že podeljene, v Sloveniji jih imamo kar nekaj, in bodo na podlagi spremembe ustave morale biti tudi ob poteku ukinjene, torej jih ne bo več možno podaljševati, se lahko zgodi črni scenarij. Črni scenarij, ki predvideva, da tisti, ki so imeli te koncesije, tožijo Republiko Slovenijo, ker jih več ne bodo mogli izvajati. In to je zapisano v besedilu tega sporazuma. Ja, interpretativna izjava je lahko pravno zavezujoča, to sem tudi prej rekel, problem je v tem, kako je napisana. Napisano ni na način, ki bi jasno nedvoumno rekel, ""poglejte, tega in tega se ne sme"", ampak gre za zelo široke splošne fraze, ki niso poglobljene interpretacija, ampak je predvsem ali pa skoraj izključno nek seznam želja oziroma neka všečna formulacija določenih pomislekov. Tudi če je interpretativna izjava sestavni del sporazuma, to ne pomeni veliko. Bistveno je, kako je napisano in kaj v njej piše. In to je problematično, in to problematiziram. Ta interpretativna izjava bi morala jasno reči, da Slovenija ne bo nikoli pristala na določene točke, ki jih izpostavlja v svoji izjavi. Ampak to tam notri ne piše. Seveda je dvostranska izjava, kolega Möderndorfer morda pozna mednarodno pravo, in v mednarodnem pravu so dvostranske poteze tiste, ki so pravno veljavne, ne pa enostranske, to je meni popolnoma jasno. Ampak dejstvo je, da interpretativna izjava teh pomislekov ne odpravlja. Norčevanje iz ljudi ni to, da nekdo zahteva posvetovalni referendum. In ja, seveda so volivke in volivci nenaklonjeni referendumom, saj glejte, kaj ste naredili iz referendumov. Izbrisali smo večino stvari, ki bi se lahko odločile na referendumu, iz ustave. Združena levica ni bila takrat zraven in v takšni formi, kot smo takrat bili, predvsem kot neko napredno civilno gibanje, smo že takrat močno protestirali proti takšnim spremembam ustave. Ta poteza je zmanjšala možnost vplivanja državljank in državljanov na odločanje, ampak je tudi simbolno zmanjšala pomen samega instituta referenduma. Ja, nasprotujejo, 66 % ljudi nasprotuje temu, da se razpiše referendum, ker stane, ker na koncu imajo ljudje občutek, da itak nič ne pomeni in tako naprej, ni dovolj velik razlog za to, da danes rečemo, no, glejte, saj niti ljudje nočejo referenduma. Ljudje niti nočejo CETE – kaj pa zdaj?! Vi ste podpisali, potrdili podpis sporazuma, vztrajate pri tem, da se bodo neke stvari še naredile, ICS reformiral in tako naprej. Ampak kje so tu državljani in kdo jih posluša? Vladna koalicija očitno ne. Ključno tisto, kar je bila točka kolega Möderndorferja, so pa bile študije, da govorimo na pamet, da študij ni, da pravzaprav manipuliramo in špekuliramo. Če je kdo, ki špekulira, mislim, da je on s tem, ko tako zagreto napada naš zelo legitimen predlog in s tem tudi kar dobro število državljanov in državljank Evropske unije. Študij je na tone. Obstaja študija Thomasa Fritza, ki je bila narejena za nemško regijo Severno Porenje-Vestfalija. Iz te študije izhaja, da bi sporazuma CETA in TTIP vplivala na zdajšnje regulacijske predpise, kar je ena največjih pasti tega sporazuma, zakone glede javnega naročanja, načrtovanja zdravstvenega sistema, standarde in normative zaposlenih v javnem sektorju, nepremičninski trg, transport in celo prepoved frackinga. In to so tisti elementi socialne države, ki so ogroženi zaradi takšnih sporazumov, in sem jih tudi v dopolnilni predstavitvi predlagatelja izpostavil. Obstaja študija Univerze Tufts iz ZDA. Obstaja Capaldova študija, ki jo je pripravil Center za raziskave gospodarskih politik pri Evropski komisiji. Obstaja študija nemške sindikalne mreže, dvakratna študija Centra poslovne odličnosti, obstaja študija Univerze v Göttingenu, obstaja študija nevladne organizacije ClientEarth ki med drugim tudi opozarja, da takšni sporazumi ogrožajo obnovljive vire energije in celo spodbujajo trgovanje z umazanimi viri energije. Študij je na desetine in tisto, kar je skupni imenovalec teh študij, pa je, da pozitivnih učinkov praktično ni oziroma so zanemarljivi. Kot sem uvodoma dejal, govorimo o desetinkah procenta in na podlagi tega zdaj poslušamo s strani Vlade in tudi s strani koalicijskih poslancev, da je treba videti, kakšni bodo učinki tega sporazuma. V svojih razpravah se ne rad ponavljam, ampak na odboru sem rekel, ali bi nekdo pri zdravi pameti, ne vem, šel porušit en nosilni zid v svoji hiši, svojem stanovanju, da bi videl, kakšni bodo učinki. Tega ne narediš, če že narediš, ne vem, izračun statike in tako naprej in vidiš, kaj se bo zgodilo. Mi smo pa šli podpisat sporazum, s predpostavko, da bomo videli, kako bo deloval v praksi. In to je tisto, kar je nesmisel. Če že kaj lahko naredimo danes, je to, da vsaj deloma zaustavimo ta proces, da povemo slovenski vladi, da se ne strinja s tem, da povemo našim evropskim poslancem, da se Slovenija ne strinja s tem in da stopnjujemo tudi ta pritisk, ki se vrši že kar nekaj časa in ki predstavlja glas ljudstva v tem procesu in skuša seveda apelirati na centre moči. Ker vemo, da centri moči nimajo posluha, v prvi vrsti pa nimajo posluha za običajne prebivalke in prebivalce. Toliko kot reakcija na očitke o populizmu in o zavajanju. Morda ob robu še, kar se tiče hrane, predvsem pa gensko spremenjenih organizmov. V besedilu sporazuma na strani 202, drugi odstavek 25.2 člena, jasno piše, da"" bodo pogodbenice skrbele za izmenjavo informacij na področju izdelave ocene tveganj, na podlagi katerih je sprejeta odločitev o uporabi GSO."" In nato v istem odstavku dalje piše, da ""bodo strani sodelovale na področju regulacije z namenom minimiziranja regulatornih praks na trgovino."" Seveda, na prvi posluh se morda sliši kot nek pravno zapleten jezik, ampak kaj to pomeni. To pomeni, da se bomo pogovarjali, pogajali z največjimi proizvodniki gensko spremenjenih organizmov – Kanada je med vodilnimi v svetu, ki proizvaja takšne organizme –, kako seveda implementirati uporabo in istočasno se bomo pogajali, kako čim bolj zmanjšati regulacijo na tem področju, zato da bodo ja lahko prodajali te izdelke. In to je tisto, kar so pasti, to je tisto, kar so nevarnosti tega sporazuma, in to je tisto, česar se, bojim, razen poslancev Združene levice v tem parlamentu ne zaveda. In govoriti o tem, da so stvari zaščitene – to je zavajanje, to je populizem. Niso! Povejte že enkrat, da niso. Preberite skupno interpretativno izjavo, nikjer ni jasno, neizpodbitno zapisano, da to ni dovoljeno. Piše, da seveda se lahko pogovarjamo in se obe strani prizadevata za to, da do nekih stvari ne pride. Ampak to ni dovolj. Besedilo sporazuma pa je jasno in stvari omogoča."
5,ParlaMint-SI_2022-02-21-SDZ8-Izredna-95.u108,OTHER,-1.0,2022-02-21,0.17928530275821686,"Spoštovani predsedujoči, najlepša hvala za besedo. Glejte. Takrat, ko se je minister Vrtovec izrazil, da je to v bistvu, da to niso samo bombončki oziroma da je to prava bombonjera za tiste, ki zmrzujejo, dejansko sramotno oziroma je poniževalno, ker dejansko govorimo o tistih najšibkejših v naši družbi in najrevnejših. In da tistim dajati bombončke, ne morete govoriti, ker bi morali že v osnovi poskrbeti, da teh revnih in tudi v času zime sploh zmrzujočih sploh starostnikov in starostnic, ki živijo po teh stanovanjih in se odločujejo med dejstvom ali za kruh ali za radiator, se dostikrat odločijo, se pravi za tisto osnovno, se pravi za kruh. In ogromno teh starejših ženic, vdov predvsem še zdaj dejansko zmrzujejo v teh stanovanjih. Če si želite to priznati ali ne, to je pač dejstvo. Glede teh podražitev, ki so se dogajale v tem času oziroma ki so bile napovedane. Ja, v Mariboru mislim, da je bilo celo 170 % na začetku možnosti povišanja ogrevanja. Tudi na Ptuju, tudi Jesenice, tudi Ljubljana, dejansko po vseh teh mestih, pa neglede na to ali je župan, ko vi zmeraj radi rečete, levi ali desni, dejansko vsepovsod je udarilo po tistih najšibkejših in najbolj revnejših v naši družbi oziroma po naših občinah. In ja, dejansko glede na to, da je bila dana oziroma podana direktiva iz EU oziroma iz Evropske unije, da se zadeva lahko tudi regulira oziroma tudi drugače rešuje, ne nepojmljivo, da vi danes pridete oziroma ste prišli prejšnjič, ko vas ni bilo tukaj, pač vaš predstavnik in nam ponujate, ne bom rekel pesek v oči v resnici. Ker če že govorimo o teh podražitvah, potem bi morali vsem tem, tistim res najšibkejšim in najrevnejšim pokriti v celoti to razliko od zneska, ki so ga prej plačevali, se pravi do te podražitve, ki se je zgodila v bistvu potem novembra in decembra. In ne razumem, zakaj do tega ni prišlo, ker smo vas na to vsi opozarjali. Tudi vašega državnega sekretarja, ki je tudi večkrat v vašem imenu oziroma pač v imenu ministrstva in tudi vlade vendar bil primoran obljubiti, da bodo zadevo rešili oziroma nekako reševali, pa do teh pravih rešitev tudi nikoli žal ni prišlo. Zdaj s temi amandmaji smo se res potrudili v opoziciji na prejšnji seji odbora in vam ponudili res, bom rekel ne samo eno roko ampak kar obe roki, da bo zadeve poskušali čim bolj vnesti oziroma jih čim boljše speljati v smislu tega, da bi se res poiskale najboljše in tudi najučinkovitejše rešitve za ublažitev te energetske krize oziroma za te energetske voucherje oziroma za ogrevanje. In tudi kar je bilo zanimivo, kar je tudi koalicija na odboru zavrnila naš predlog Levice, kjer smo z amandmajem predlagali, da bi v bistvu, da bi bil dodatek, ta solidarnostni dodatek, izplačilo vezan na dohodke gospodinjstva. Dejansko bi bilo po glavi gospodinjstva oziroma da bi dobila tista najrevnejša oziroma najšibkejša po finančni moči gospodinjstva največ in tudi dejansko po osebi na družino in bi tudi v tem primeru velike družine dobile še več tega dodatka kot ste ga vi predlagali oziroma kot predlagate. Ne bom se navezal na to glede teh ali ste upravičeni ministri ali ne. Odgovor je seveda ne. Že zaradi tega etičnega vidika, moralnega, se bi, mislim da v tem primeru lahko tudi javno in tudi izredno odpovedali tem solidarnostnim vavčerjem, ljub temu, da vam po zakonu pripadajo, ker potem res zbujate sum dvoma pri ljudeh še dodatno, kot da ste si ga v bistvu napisali sami za sebe. Kot rečeno, seveda žal ta pomoč, ki je takšna kot je, bi morala biti višja, bi morala biti učinkovitejša, bi morala biti prej, se pravi, vsaj štiri do pet mesecev prej in s tem se boste morali soočiti tudi pred volitvami in tudi med volitvami oziroma v kampanji ker ljudje na terenu zahtevajo odgovore in dostikrat jim želimo odgovore podati oziroma dati, pa jih dejansko ne moremo, saj nismo mi Vlada in vi ste kot Vlada odgovorni za vodenje te države in tudi za vse odločitve, ki ste jih sprejeli in ki jih še boste sprejeli, in če so te odločitve žal slabe oziroma, ki imajo negativne posledice za naše državljanke in državljane, potem tudi ne morete pričakovati, da vam bodo ljudje ploskali. In še enkrat opozarjam, res škod, da se ni zgodil prej, da se niso prej podale te rešitve oziroma, da že niste prej spoznali samega problema, ki se potem samo nabira kot neka snežna kepa, ki se je na koncu naredila v veliko snežno kepo in žal posledice tega nepravega oziroma tudi časovno prepočasnega ukrepanja že občutijo res tisti, ki bi morali biti prvi na vaših listah in to so tisti, ki nimajo in so najrevnejši in tudi zaradi katerih smo v osnovi tukaj, da bi jim prvim pomagali. In mislim, da tudi Vlada je za to tukaj, da v osnovi pomaga seveda vsem, ampak na prvem mestu bi morali biti zmeraj tisti, ki nimajo in ki se borijo za tisti osnovni kruh, v tem primeru pa se celo borijo za košček toplega radiatorja, če si ga lahko dnevno privoščijo. Hvala."
6,ParlaMint-SI_2015-05-20-SDZ7-Redna-08.u87,SDS,0.74169921875,2015-05-20,0.01660756766796112,"Hvala za besedo. Spoštovani kolegice, kolegi, gospa ministrica! Naj povem, da sam podpiram to, da smo se odločili, da opravimo o tem predlogu zakona splošno razpravo. Veliko razpravljavcev je povedalo, da se pogovarjamo o občutljivih stvareh, ki po mojem mnenju potrebujejo konsenz družbe, soglasje stroke in civilne družbe. Veliko razpravljavcev je govorilo in opozarjalo tudi na problematiko trgovine s človeškimi organi. Sam menim, da je naša zakonodaja ter Evropska unija na tem področju naredila veliko premalo. Sicer je v zadnjem obdobju moč zaslediti neka prizadevanja, tako na ravni Evropske unije kot tudi države, da se bolj organizira v boju proti trgovini s človeškimi organi, ampak mislim, da bo za to treba spremeniti tudi stanje v družbi. Kar se tiče samega predloga zakona, bi povedal, da nas niso vsi napredki medicine do danes pripeljali do točke, ko bi lahko z vsemi razpoložljivimi zdravili in tehnologijo pomagali vsakemu bolniku. Je pa v zadnjih petdesetih letih presajanje organov postalo ustaljena praksa po celem svetu in uporaba človeških organov za presajanje se je v zadnjih dveh desetletjih povečala. Zdravljenje s presajanjem organov in tkiv postaja vedno bolj uveljavljena metoda zdravljenja najhujših bolezni. Opredelitev za darovanje organov in tkiv je najvišja oblika etične zavesti posameznika in najvišja oblika solidarnosti s sočlovekom. Z opredelitvijo za darovanje v času življenja lahko postanete darovalec organov in tkiv po smrti, s čimer lahko pomagate bolniku ohraniti ali mu zagotoviti bolj kakovostno življenje. V skladu z veljavnim Zakonom o odvzemu in presaditvi delov človeškega telesa zaradi zdravljenja se sme presaditev opraviti le, če dajalec v to pisno privoli in če je tveganje za njegovo zdravje po medicinskih kriterijih v mejah sprejemljivega. Transplantacijska medicina je relativno mlada veda, ki je svoje mesto dobila tudi v slovenskem prostoru in se postavila ob bok svetovni medicini. Kar se tiče tudi zakonodaje na tem področju, velja omeniti, da je bil prvi transplantacijski zakon v Sloveniji sprejet leta 1985, leta 2000 pa je Državni zbor sprejel Zakon o odvzemu in presaditvi delov človeškega telesa zaradi zdravljenja. Zakon ureja pogoje za odvzem delov človeškega telesa za zdravljenje v primeru živih in umrlih dajalcev. Uvedena je bila tudi kartica darovalca. Tako so se ljudje odločili s podpisom, da jim lahko v primeru smrti odvzamejo organe za presaditev. V zadnjem obdobju se v Sloveniji transplantacijska medicina glede na kriterije, po mojem mnenju, dobro razvila. Že zadnjih nekaj let se glede na število darovalcev na milijon prebivalcev uvrščamo med prvih 10 najuspešnejših držav na področju darovanja organov v Evropi. Prav tako pa slovenska transplantacijska medicina dosega dobre rezultate. Imamo 21 darovalcev na milijon darovalcev, s čimer smo zelo primerljivi z ostalimi državami Evropske unije. S sodelovanjem Eurotransplant se število dajalcev, ki bi imeli tipizacijsko sorodno tkivo, zelo poveča. Poveča se tudi možnost hitreje dobiti potreben organ, s tem se pa krajšajo tudi čakalne dobe. Za darovanje organov po smrti je v slovenskem registru trenutno vpisanih 5 tisoč ljudi, za darovanje kostnega mozga pa 16 tisoč ljudi. V lanskem letu, v letu 2014 je bilo opravljenih 175 presaditev organov. Kar se konkretno tiče zakonskega predloga, je glavni razlog za spremembo obstoječega zakona Direktiva Evropskega parlamenta in Sveta o standardih kakovosti in varnosti človeških organov, namenjenih za presaditev, ki državam članicam nalaga uskladitev nacionalne zakonodaje s predpisi Evropske unije, predvsem na področju kakovosti in varnosti človeških organov, ki so namenjeni za presaditev; ter v letu 2012 sprejeta Izvedbena direktiva Komisije o postopkih za pošiljanje informacij pri izmenjavi človeških organov za presaditev med državami članicami. Predlog zakona spreminja oziroma dopolnjuje obstoječo zakonodajo, ki opredeljuje področje privolitve v darovanje pri umrlih osebah, pri čemer se določa, da vsaka oseba, ki je sposobna samostojno odločati o zdravljenju, lahko za časa življenja pisno privoli v darovanje ali nasprotuje darovanju delov telesa po smrti. Dejstvo je, da je transplantacijska dejavnost področje medicine, ki je pravno gledano zelo občutljivo. Ob tej dejavnosti so se vseskozi pojavljala tudi nekatera etična in moralna vprašanja. Lahko pa marsikomu izboljša kvaliteto življenja in celo podaljša življenje. Jasno pa je tudi, da je za pravilno in kakovostno delovanje postopka transplantacije treba imeti tudi pravno ureditev tega področja. Sam v osnovi podpiram namene zakona. Hvala lepa."
6,ParlaMint-SI_2005-12-19-SDZ4-Redna-12.u122,SDS,0.6845703125,2005-12-19,0.992386519908905,"Hvala za besedo, spoštovani predsedujoči, kolegice poslanke, kolegi poslanci! Temelji cilj predlaganega zakona o zdravilih je uskladitev slovenske zakonodaje z novo sprejetimi direktivami Evropske unije in njihov prenos v slovenski pravni red, kar bo omogočilo predvsem krepitev visoke ravni zaščite javnega zdravja ter zdravja živali, približevanje k doseganju cilja varnega pretoka zdravil ter odpravljanje ovir za promet z njimi, ne da bi pri tem ovirali razvoj farmacevtske industrije. Omogočalo bo tudi racionalizacijo in poenostavitev sistema pridobivanja ter vzdrževanja dovoljenj za promet z zdravili, kakor tudi povečanje konkurenčnosti, inovativne in generične farmacevtske industrije z uravnoteženimi regulatornimi pristopi. Predlagani zakon tako vzpostavlja pogoje za doseganje navedenih ciljev z določbami, ki omogočajo predvsem izboljšanje izvajanja postopkov za pridobitev dovoljenja za promet z zdravili, določa natančnejšo razmejitev zdravil od drugih izdelkov tako, da bi se izognili dvomom glede uporabe zakonodaje, kadar izdelek, ki ustreza opredelitvi zdravila, obenem sodi tudi v opredelitev drugih reguliranih izdelkov. Upoštevane pa so tudi etične zahteve v zvezi z izvajanjem dobre klinične prakse pri kliničnem preizkušanju vseh zdravil za uporabo v humani medicini, ne glede na to, kje so izvedene ob hkratnem upoštevanju načel in smernic dobre proizvodne prakse. Predlagani zakon nadalje tudi določa učinkovitejši pregled nad dejansko prisotnostjo zdravil na trgu, pri čemer se vsako dovoljenje za promet, ki mu ne sledi prihod zdravila na trg v treh zaporednih letih po izteku tega obdobja, praviloma odvzame. Omogoča pa tudi zagotavljanje kakovosti zdravil z zahtevo, da morajo biti zdravilne učinkovine uporabljene v sestavi zdravila, izdelane v skladu z načeli dobre proizvodne prakse za ta zdravila. Nadalje predlagani zakon omogoča prilagoditev pravil o označevanju zdravil in navodil za uporabo tako, da se upoštevajo potrebe posebnih skupin - recimo - z Braillovo pisavo, kakor tudi, da se uvede preverjanje razumljivosti navodila za njihovo uporabo. Posebej poenostavljen je tudi postopek registracije za tradicionalna zdravila rastlinskega izvora, kar naj bi omogočalo in olajšalo prihod le-teh zdravil na trg. Predpisan pa je tudi poseben, poenostavljen postopek registracije za homeopatska zdravila. Glede prometa zdravil za uporabo v humani medicini na drobno pa je potrebno opozoriti na dejstvo, da po določbah zakona le-ta poteka ob ustrezni strokovni podpori s svetovanjem tako v lekarnah, kot v specializiranih prodajalnah. V okviru prometa na drobno so lahko v specializiranih prodajalnah - se pravi - ne v lekarnah, ampak v specializiranih prodajalnah samo zdravila, ki niso predmet zdravniškega ali veterinarskega recepta, in sicer samo tista, za katera tako določi organ, ki je pristojen za zdravila. Sam način izdaje in z izdajo povezano razvrščanje teh zdravil pa bosta opredeljena podrobneje s podzakonskim aktom, ki ga predpiše minister, pristojen za zdravje. Zaradi navedenega poslanska skupina Slovenske demokratske stranke meni, da je predlog zakona o zdravilih primeren za nadaljnjo obravnavo in ga bo podprla. Hvala!"
6,ParlaMint-SI_2006-09-26-SDZ4-Redna-20.u258,SDS,0.67578125,2006-09-26,0.3734605312347412,"Spoštovani gospod podpredsednik, gospod minister s sodelavci, kolegice in kolegi! Danes imamo pred seboj tretjo obravnavo tega izredno pomembnega zakona o preskrbi s krvjo. Da lahko takšen zakon s takšno vsebino obravnavamo, smo zagotovo ponovno dolžni, da se najprej zahvalimo vsem prostovoljnim krvodajalkam in krvodajalcem v Sloveniji, ki nesebično prispevajo to tako pomembno življenjsko tekočino. Zakon smo že v obeh obravnavah poskušali z nekaterimi amandmaji, tudi prvotno besedilo dopolniti, popraviti, zato imamo danes tukaj po mnenju Slovenske demokratske stranke besedilo, ki je dobro, ki je pregledno, predvsem pa vnaša tiste določbe, ki jih zahtevajo tako standardi, ki jih predpisuje Evropska komisija kot tudi sama stroka. Način, ki jih ta zakon sedaj vnaša pri možnostih organiziranja krvodajalskih akcij, omogoča, da bomo imeli sedaj oziroma še več možnosti, da se bodo na različne načine organizirale krvodajalske akcije, s tem da se bodo pa odvzemi izvajali samo pri strokovno usposobljenih institucijah. Vse rešitve so po našem prepričanju dobre in jih bomo v Slovenski demokratski stranki tudi podprli. Na koncu bi dodal samo še pojasnilo, da se v predhodnih obravnavah kot tudi po teh obravnavah skuša predstavljati, da se s tem krni vloga Rdečega križa Slovenije, kar pa po mnenju Slovenske demokratske stranke ne drži, še vedno je nacionalni organizator tega in bo to tudi ostal. Hvala lepa."
6,ParlaMint-SI_2017-11-22-SDZ7-Redna-35.u166,SDS,-0.99365234375,2017-11-22,0.2424994558095932,"Hvala, podpredsednik, za dano besedo. Predstavnikov Vlade ni, ko se na področju zdravstva dogajajo takšne zadeve in takšna vmesna poročila, niti ministrice za zdravje ni, ker jo verjetno srce boli, ko posluša, kaj vse je narobe v zdravstvu, pravosodni minister se bori za druge funkcije in beži iz Vlade, predsednik Vlade pa niti več ne razume, kaj je pravna država, zato ima problem z pravnimi zadevami in zakonodajnim postopkom in zakonodajno vejo oblasti. Tako da neodziv Vlade točno kaže, kaj si misli o slovenskem pravosodnem sistemu, predvsem pa o slovenskem zdravstvenem sistemu in, kar je ključno, o slovenskih pacientih. Zaradi tega, tudi zaradi tega, kar je tukaj zapisano, plačujejo višje storitve in dolgo čakajo v vrsti. Jaz moram reči, da kolikor se da spremljam vse preiskovalke pred televizijskimi zasloni ali pa v pisarni v Državnem zboru. Očitno je, da je kolegica Jelka Godec z sodelavci oziroma s člani preiskovalne komisije naredila vrhunsko delo, ki pa je šele na polovici, kajti kot že tudi rečeno, danes imamo pred sabo vmesno poročilo. Ampak Jelka je naredila predobro delo, to se danes vidi v izvajanju sredinskega dela politike, ko so določene politične povezave v zdravstvu prehitro ali pa preveč intenzivno prišle na plano. Skratka, v tem vmesnem poročilu lahko vidimo, kaj se dogaja v zdravstvenem sistemu. Če vprašate povprečnega državljana, nekoga, ki tu in tam gre izven primarne ravni, kjer je kolikor toliko še poskrbljeno za njih, ampak tam imajo pomembne vloge lokalne skupnosti, bodo rekli, ja, imamo dobre zdravnike, imamo dobre medicinske sestre, ampak na žalost je celoten sistem zdravstva ena sama korupcija in klientalizem. In ravno to želi pokazati preiskovalna komisija, ki jo vodi kolegica Jelka, seveda v okviru zmožnosti, ki jo daje preiskovalna komisija in ki jo imamo sami poslanci pri tem delovanju. In zato sem presenečen, ko danes slišim, pred dvema urama sem prvič tudi javno od enega poslanca slišal, da baje Stranka modernega centra – pa vemo, da še zdaleč niso niti blizu stranka centra, kaj šele modernega – da ne samo, da ima ogromno problemov s tem vmesnim poročilom, ampak da se večinski del teh poslancev nagiba, da danes tega vmesnega poročila ne bodo podprli. In kaj je v sklepih pri tem vmesnem poročilu preiskovalne komisije? Da z vsem tem delom, ki ga je kolegica Jelka z člani in članicami preiskovalne komisije opravila, seznani ključne organe, ki bodo potem naredili svoj posel. Tukaj danes govorimo, da se gradivo posreduje Nacionalnemu preiskovalnemu uradu, pa imamo že problem, vsaj tisti, ki nekaj časa že spremljamo politiko, vlogo Nacionalnega preiskovalnega urada, ki včasih deluje po sistemu Nič ne vidim, nič ne slišim. Potem, da se posreduje na Generalni direktorat za konkurenco pri Evropski komisiji, upam, da bo tam kaj več učinka. Da se posreduje Finančni upravi, Agenciji Republike Slovenije za varovanje konkurence, Državni revizijski komisiji in tako naprej. Skratka, da se to, kar se dogaja na področju žilnih opornic, predstavi ključnim organom in da potem tisti opravijo svojo nalogo. Ampak me je zelo strah, da se bo dogajalo isto, kot se je dogajalo na samih sejah preiskovalne komisije, ko so bili vabljeni ljudje in so imeli ti vabljeni ogromno problemov z ali sodelovanjem ali pa z boleznijo, ki se ji reče kratkotrajna izguba spomina. In me je zelo strah, da vsi ti organi, katerim naj bi to vmesno poročilo posredovali, da bodo prav tako imeli določene probleme. Verjetno se bo tu in tam našel nekdo, ki bo rekel, da se to njih ne dotika, da je to naloga nekega drugega organa, da je to nekaj drugega organa, neke druge osebe, neke druge osebe, namensko to poudarjam, ker se vedno potem zadeva nekje vrti in na koncu se zadeva izgubi. Da bodo ti organi komaj čakali, da bo konec mandata, potem pa verjetno ne bo več te preiskovalne komisije, očitno jo bo treba ustanoviti tudi druge mandate, ker jim bo treba ponovno, mi pravimo, žicati, da kaj naredijo. Ne obrnejo v roku enega leta dveh listov papirja, ampak v roku enega leta obrnejo goro papirjev, predvsem pa tudi naredijo tisto, kar pač tako preiskovalni in vsi ostali organi lahko, za kar so ustanovljeni. Jaz osebno sem pričakoval, da bomo danes v bistvu po stališčih poslanskih skupin rekli, saj smo soglasni, gremo na glasovanje, kolegica Jelka je naredila veliko delo in gremo naprej, ampak – in s tem bom tudi počasi zaključil – je kolegica Jelka naredila predobro delo. Določene povezave med določeno politično sfero, med določenimi organizacijami, med določenimi podjetji, med določenimi mediji in na drugi strani tudi med določenimi posamezniki, ki kar naenkrat zgubljajo tisto, čemur se mu reče bratski vpliv, sestrski vpliv, sorodstveni vpliv, da kar naenkrat je problem. Zato me danes ne čudi zgodba o enem izmed fake news medijev, ko imajo probleme, da v eni stranki otroci funkcionarjev delajo za tisto, za kar so se usposobili. To je problem. Na drugi strani pa ta fake news medij nima skoraj nobenega posluha, da napiše ogromno zadev, ki bi jih lahko našli v tem gradivu, ko bi lahko razpletali o tem, kako je povezana politika, določen del zdravstvenega lobija in določen del medijske scene. Tega pa ne bomo zasledili. In zato je morda prav, da vsaj tisti, ki vemo, da je treba sistemski korupciji na področju zdravstva reči, dovolj je, pokažemo, da nekdo tudi s sedenjem na preiskovalni komisiji dela tisto, za kar je ustanovljen. In zato, spoštovani, upam, da bodo ti sklepi soglasno sprejeti, da bodo ne samo posredovani določenim organom, inštitucijam, ampak da bodo v nadaljnji fazi tudi ti organi in inštitucije naredili svoje delo, tako da bo to vidno ne samo preko medijev, ampak kot je tudi tukaj napisano, da bodo tudi nam kot zakonodajni veji oblasti poročali o napredku pri pregonu korupcije in kaznivih dejanj v predmetni zadevi. Še enkrat, pohvala članom preiskovalne komisije za do sedaj opravljeno delo. Upam, da čim prej dobimo končno poročilo in da čim prej uradne inštitucije in organi naredijo tisto, za kar so poklicani, da raziščejo korupcijo na tem področju. Ampak to je le vrh ledene gore korupcije v zdravstvenem sistemu, ki jo plačujejo ljudje, kot že rečeno, preko predragih storitev in predolgih čakalnih vrst. Hvala."
6,ParlaMint-SI_2021-03-25-SDZ8-Izredna-67.u189,SDS,-0.99609375,2021-03-25,0.021337775513529778,"Hvala za besedo. Najprej nekaj o tem, da so kulturniki na beraški palici, na robu preživetja in tako naprej. Sami ste v besedilu interpelacije zapisali tole, citiram: »Kljub pravici do plačila prispevkov pa je četrtina deležnikov žive kulture še pred epidemijo covid živela pod pragom revščine.« Torej, vse vlade pred tem tega niso uredile, sedaj zahtevate od ministra Vaska Simonitija, da bi to naredil v tem času. V času ministrov SD so bili pod pragom revščine, pa vas takrat ni nič bolelo, zdaj vas pa boli. Razvid medijev. Omenjali ste prej neko novo tiskovno agencijo, ki naj bi se pojavila – ni vpisana v razvid medijev, celo nek inšpekcijski postopek se uvaja proti njim oziroma se preiskuje. In tudi nima nobene zveze s SDS, kar je bilo nekajkrat povedano. To je ustanovil nek posameznik in dela s tem, kar želi. Akos je ugotovil cel kup koncentracij, 18 inšpekcijskih nadzorov radijskih postaj, povezanih v mrežo Radio 1, cel kup kršitev Zakona o medijih, ukrepa pa ne. Naj spomnim, da Akos vodi gospa Muha, zaradi katere je ta država plačala 750 tisoč evrov kazni Evropski komisiji, ker nismo pripravili sprememb zakonov. Postavila sem tudi kar nekaj poslanskih vprašanj, ker gospa krši evropske direktive s tega področja in tako naprej, ampak se ne zgodi nič, ker se pri nas ne sme nič zgoditi. To pa so koncentracije v medijih in to so problemi, ki jih imamo, in kršenje medijske zakonodaje, ne pa 2 % madžarskega kapitala v Sloveniji. Še nekaj o medijih. Kolegica Maša je imela težave z raziskavo medijske krajine s strani Fakultete za medije. Naj vam preberem nekaj ugotovitev. »Večina medijev vlado obravnava izrazito manj naklonjeno kot opozicijo; v nekaterih medijih, 24ur.com, RTVSLO.si, Svet24.si, ni bilo mogoče zaznati enega samega prispevka, ki bi bil napisan s pozicije, ki bi jo lahko označili za desno.« »Pri obravnavi medijskega poročanja ne moremo mimo profila Radiotelevizije Slovenije in tako naprej, nekateri drugi mediji, kot sta Siol.net in Žurnal24.si, imajo občutno bolj uravnotežen odnos do slovenskih političnih akterjev, pa tudi precej manj poudarjeno ideološko konotacijo.« »Vlada je v splošnem obravnavana izrazito manj naklonjeno kot opozicija, leva stališča prevladujejo nad desnimi, tisti, ki so na vrhu, pa so izrazito bolj naklonjeni levi politični opciji in pogledom, ki v slovenskem prostoru veljajo za levo usmerjene. V tem smislu lahko rečemo, da ima levi pol slovenske politike precej močnejšo oporo v medijskem prostoru, kot to velja za njen desni pol.« Samo še dva stavka, tokrat pa od dr. Dejana Verčiča s FDV, profesorja komunikologije, mogoče boste njemu bolj verjeli, pove tole: »Slovenski mediji imajo tradicionalno strukturo, ki jo lahko imenujemo kontinuiteta, in vsakič, ko pride do desne vlade, to doživljajo kot konec sveta. To je velik problem slovenskega političnega življenja, ker levi politični prostor desnega ne doživlja kot legitimnega.« To smo danes nekajkrat slišali. Velik problem slovenskega političnega življenja je, ker levi politični prostor desnega ne doživlja kot legitimnega."
6,ParlaMint-SI_2016-01-27-SDZ7-Redna-15.u64,SDS,-1.0,2016-01-27,0.014753447845578194,"Najlepša hvala. S strani koalicije, predvsem SMC, nisem slišala predlogov, kako naprej oziroma kaj v tem zakonu branijo. Nenehno govorijo, da gre za osnutek. Slišali smo že, da ni nobenih ovir, da se pogovarjamo o osnutku, da to ni neka abstraktna zadeva, češ da govorimo o neki abstraktni zadevi. Ne vem, ali nimate v rokah osnutka, ki ga imamo vsi, ali zavajate, ko pravite, da govorimo o abstraktni zadevi. Še enkrat ponavljam, tudi pri Pravilniku o nujni medicinski pomoči smo govorili o osnutku in ni bilo nobenega problema govoriti na treh sejah in na seji Državnega zbora. Kar se tiče tega, kdo garantira koncesionarju, da bo lahko čez 15 let spet delal oziroma če je omejitev 15 let za koncesijo, da je to okej, ker tako ali tako ne moremo garantirati niti podjetjem, da bodo čez leto ali pa mesec dni delali. Ja, dragi moji v koaliciji, vi, vaša Vlada mora garantirati, da bo gospodarstvo lahko delalo čez mesec dni, čez eno leto, da bodo koncesionarji lahko delali, da bo javno zdravstvo lahko funkcioniralo. In če vi rečete, ja, saj nihče nikomur nič ne garantira, tudi ne garantiramo zdaj podjetnikom, da bodo lahko delali, potem je pa res čisto vseeno tej naši ljubi Sloveniji. Potem pa lahko tudi omejimo koncesionarje na 15 let, pa rečemo, glejte, ne garantiramo, ampak 15 let bi pa mogoče šlo. To je lahkomiselno govorjenje, dajte malo razmisliti, kaj govorite. Kljub temu, da vam gre vse slabo, pa le imejte toliko pokonci glavo in povejte, mi bomo garantirali koncesionarjem, da bodo tudi po 15 letih lahko delali. Vendar pa je vprašanje za Vlado, ki še vedno molči, po tolikem času razprave, kje so merila za podaljšanje koncesij, po 15. letu, kje so merila, kakšna so merila, da se bo koncesija lahko podaljšala. Kje je to zapisano oziroma kje je to predvideno? Teh meril nikjer ni, tako je to kar veliko vprašanje. Zanima me tudi, kolegi, ki tako zagovarjate teh 15 let oziroma vlaganje zasebnikov, ali bi vi sami najprej nabavili osnovna sredstva, potem bi pa zaprosili za koncesijo. Lahko kar roke dvignete, kdo je tisti, ki bi to naredil, češ da najprej pač moraš imeti – jaz se strinjam, da moraš imeti neke materialne pogoje in tako naprej, ampak kdo bo najprej vložil toliko in toliko tisoč evrov, potem pa dvignil roko in na ministrstvu prosil za koncesijo. Pa je ne bo dobil, recimo, ali jo bo pa dobil za 10 let, ker je tudi to ideja, da bo samo 10 let. Hkrati pa ne ve, kakšna so merila za podaljšanje. In to, kar je govorila kolegica pred mano, da se trajanje razmerja javno-zasebnega partnerstva določi tako, da se izvajalcu javno-zasebnega partnerstva omogoči stabilnost, varnost, možnost učinkovitega, varnega financiranja, naložb in tako naprej – tega ni, tega v zakoni nikjer ni! Nihče ne ve, kaj se mu bo dogajalo, te varnosti ni! Ni meril nikjer zapisanih. Še nekaj. V obstoječem Zakonu o zdravstveni dejavnosti je zapisano v drugem odstavku 3. člena: ""Zdravstveno dejavnost kot javno službo pod enakimi pogoji opravljajo javni zavodi, zdravstveni zavodi ter druge pravne in fizične osebe na podlagi koncesije."" Torej, pod istimi pogoji. Ob vstopu v Evropsko unijo smo uredili koncesije, uredili v Zakonu o javno-zasebnem partnerstvu. Koncesionarju je točno določeno obdobje, torej za določen čas, koncesionar na področju zdravja ima območje, kje deluje, in program, po katerem deluje. Še vedno pa v Sloveniji nimamo urejeno za javne zavode območje, kje delujejo, programe, katere izvajajo, in za kateri čas. Zdaj pa z novim zakonom koncesionarje omejimo na 15 let, vse enako, ne glede na to, ali je zobozdravnik ali je ne vem kateri vse zdravnik, za 15 let. In zdaj vi meni tukaj govorite o enakih pogojih med javnim zavodom in koncesionarjem. Kje so tukaj enaki pogoji? Še enkrat, koncesionarje smo rešili v javno-zasebnem partnerstvu, tu točno določeno piše in to kar vi zdaj govorite, da je treba urediti določen čas in tako naprej, to vse že imate v zakonu. In ta novi predlog zakona, novela, osnutek, če hočete, bom pa tako govorila, ta abstraktni za vas osnutek predvideva točno iste, skoraj iste podobne člene kot v Zakonu o javno-zasebnem partnerstvu, celo nekje v navzkrižju, ker Zakon o javno-zasebnem partnerstvu ne predvideva spremembe koncesij glede na podlagi drugega zakona. In zdaj še enkrat, vi vedno govorite, koncesije je treba urediti, ne smejo biti za določen čas in tako naprej, saj to vam piše že zdaj v zakonu. Kdaj bomo pa uredili javno mrežo? Kdaj bost pa povedali kakšna so merila za določitev javne mreže na primarnem, sekundarnem in terciarnem, na vseh teh treh področjih? Kdaj? Kolega iz SMC nenehno na odborih govori, da je javna mreža urejena, vi pa imate v koalicijski pogodbi pa v resoluciji napisano, da je treba javno mrežo urediti. Torej ni urejena. In ko bo ta javna mreža urejena, potem bomo lahko govorili, kaj dela oziroma kako, na katerem območju, katere programe, koliko zdravnikov in ne vem kaj vse imamo v javnih zavodih potem koncesionarjih pa koliko lahko potem oziroma zasebniki, verjetno jih ne boste tukaj notri dajali. Povejte mi, kakšna je enaka obravnava koncesionarjev in javnih zavodovo po drugem odstavku 3. člena obstoječega Zakona o zdravstveni dejavnosti? Z novelo boste prišli v kontradiktornost s tem členom. Pa še enkrat, nehajte zavajati, zdaj pa vi zavajate v SMC, ko govorite, da je treba urediti, da ne bodo koncesije za nedoločen čas. To zakon že govori. In najprej naredite revizijo obstoječih koncesij pa da ne bo tako, kot se gospod Möderndorfer hvali, da samo Ljubljana ima pa za določen čas, so še druge občine, druga področja, ki imajo za določen čas. Pa dajte odgovoriti nepravilnosti, najprej oziroma naredite revizijo, hkrati pa povejte, kaj se bo po temu novemu zakonu zgodilo tistim, ki imajo zdaj koncesije za nedoločen čas, ker zdaj po novi noveli, tako je osnutek napisan pa jaz težko verjamem, da se bo osnutek kaj spremenil do konca, ker kakor poznam zdaj delovanje ministrstva in ministrice, gre naravnost kot fijakarski konj in je ne briga čisto popolnoma nič, ne teh 25 pripomb, in sicer ministrstvo je reklo 30, kolega iz SMC, da se je 25 različnih organizacij oglasilo, kakor koli, več kot 20 se jih je oglasilo s temi zadevami. Kaj se bo torej zgodilo s tistimi, ko bo revizija ugotovila, da ne izpolnjujejo pogojev po novem zakonu. Kakšne bodo spremembe, tega nikjer nimate zapisanega. Kaj boste naredili s temi? Koncesije vzeli? Rekli, da morajo iti nazaj v zdravstveni dom delati ali kakor koli. Potem naslednje vprašanje: Kje so merila za podaljšanje koncesij po petnajstih letih? Kakšno finančno in drugo stabilnost omogočate koncesionarju v teh 15 letih in po teh 15 letih? Oziroma če že nočete govoriti o teh 15 letih, ker je to osnutek, pa govorimo po določenem času, ko bo imel nekdo koncesijo. Ker pa ste že vsi nekaj prebrali tudi, mislim, da ste vsi dobili v Državni zbor, pa tega pa niste želeli prebrati, ker tukaj pa govori o tem, kako je ta zakon v nasprotju z načeli zakonodaje EU, pa piše Adria Lab, d. o. o., zasebnik, d. o. o., piše Odboru za zdravstvo, in sicer takole: »Naše podjetje je v 100 % lasti nemškega lastnika Synlab, ki je vodilni v Evropi na področju izvajanja laboratorijskih preiskav. Izvajanje laboratorijske storitve je tržna dejavnost, ki jo tako v Evropi kot v Sloveniji ponujajo javni zavodi ter zasebni izvajalci, med katere se uvrščamo tudi mi. Izvajamo konkurenčne laboratorijske storitve tako z vidika cene, kakovosti in dostopnosti, zato veliko koncesionarjev in tudi javnih zavodov uporablja naše storitve, s čimer svojim pacientom zagotavljajo celovito, cenovno ugodno in kakovostno zdravstveno storitev. Predlog Zakona o spremembah in dopolnitvah Zakona o zdravstvenih dejavnosti v 44.č členu navaja spremembo na področju diagnostičnih storitev« In sicer navajajo: »Dogovorov o skupni uporabi diagnostičnih, rehabilitacijskih in drugih zmogljivosti javnega zdravstvenega zavoda. Na ta način bi nam zakon dejansko onemogočil opravljanje konkurenčnih storitev za vse izvajalce zdravstvene dejavnosti v javni zdravstveni mreži, kar je unicum, na katerega Synlab še ni naletel v nobeni evropski državi. To pa tudi dokazuje, da so rešitve v zakonu neskladne s pravili enotnega trga EU.« Neenotnosti v zakonu s pravili trga EU je še nekaj. In, če ste si prebrali direktive Evropske unije, potem ta pravila enotnega trga dela pa, da vam ne naštevam vseh členov v tej evropski direktivi, boste videli, koliko nesmisla ste v to novelo vnesli, in zato toliko pripomb. In zato tudi oster odziv zdravniške zbornice, ki tudi opozarja na to, kar sem vam že prej rekla, da nimamo določeno za zdravstvene domove tisto, kar imamo pa za koncesionarje določeno. Kljub temu, da bi po direktivah Evropske unije že to mogli zdavnaj imeti narejeno. In to je zato, ker nimamo javne mreže. Kdaj boste naredili javno mrežo, to me tudi zanima glede na to, da jo imate v resoluciji, da imate v koalicijski pogodbi, še vedno ta zadeva ni urejena. In nekaj sem še mislila dodati, pa sem pozabila. V glavnem to, da ministrica nič ne dela, je v smislu, da nič ne naredi, za to, javna mreža stabilizacija, finančna stabilizacija in tako naprej, tisti pravilniki, glejte, pa tole, kar zdaj delate tako, kot je bilo rečeno. Najprej hiša potem pa temelji. In še enkrat, tisto, kar je v analizi stanja Mednarodna analiza stanja, ki smo jo dobili tudi kot delovno gradivo za naslednjo sejo odbora, jaz sem že zadnjič povedala, analizo narediti, da vam povedo, da javni zavodi v Republiki Sloveniji na področju zdravstva niso dobro vodeni, da imamo slabo vodenje javnih zavodov. Saj to ni treba imeti mednarodne raziskave, to greste samo UKC pogledati. Celo leto se zafrkavamo s tem vedejevstvom, pa še zdaj nič ni urejeno, še zdaj je, gospod Baričič v bistvu kandidat. Še zdaj. Ja, seveda. Še zdaj je uradno še vedno kandidat. Svet zavoda ni sprejel nič. Onkološki inštitut – še kar čakamo za potrditev Vlade. Štiri bolnišnice imajo vedejevsto, trepetajo, ker so politični in ne vem kakšni pritiski, čeprav so ljudje že tam, bom rekla, strokovno usposobljeni in tako naprej. Ja, Zavod za zdravstveno zavarovanje, gospod Fakin tudi. In zato mi rabimo zdaj mednarodno raziskavo, da povedo, da ustanove niso dobro vodene, da nam povedo, da nam primanjkuje denarja in da je treba urediti javno zdravstvo, da bo finančno vzdržno in tako naprej. Vi pa se ukvarjate s koncesionarji, ki so del javne mreže, se strinjam, ampak delček. Ko nam pa milijonski denar leti skozi okno v UKC, v bolnišnicah, kjer nam zdravniki, medicinske sestre govorijo, da imamo še notranje rezerve, samo da je treba zadeve malo pogledati in malo narediti revizije, sistemizacijo dela in tako naprej. To pa ne. Dajmo koncesionarje omejiti še bolj, kot so omejeni, ker oni, še enkrat poudarjam, imajo po direktivi EU, po naši zakonodaji točno določeno program, obseg dela, kako dolgo lahko delajo in tudi območje, kjer lahko delajo. Zdravstveni domovi tega še vedno nimajo, kljub temu da smo v EU, da bi to moralo biti narejeno po evropskih direktivah, nimamo. Kdaj boste pa to uredili? Kdaj boste uredili javno mrežo? To je prvo vprašanj, če tako zagovarjate javno zdravstvo. Jaz bi prosila Vlado po vseh teh razpravah, da le odgovori na neka vprašanja in pove, ali zdaj, ko je končno Zdravniška zbornica prišla zraven k diskusiji, ker ste rekli, da to se je zgodilo 24. oktobra ali neki taki datum je bil, mislim da, rečen, seveda 7. oktobra je Zdravniška zbornica poslala protestno pismo na ministrstvo, da se končno usede zraven tega zakona, potem so se pa začele vrstiti zadeve. Da ne govorimo, koliko pisem naslovijo zdravstveni domovi, tudi župani na Ministrstvo za zdravstvo – po pol leta ni odgovora, popolna ignoranca. To se kaže tudi v Državnem zboru, ko ministrica za zdravstvo pride samo takrat, kadar so fine, lepe teme, drugače pa pošlje kolegice, ki morajo poslušati zdaj tisto, kar bi morala ona slišati. Ne samo poslušati, slišati, ampak tudi sprejeti določene kritike, dobre pripombe. Jaz bi prosila, če lahko prosim odgovorite na to, kako boste zagotavljali torej drugi odstavek 3. člena obstoječega zakona o zdravstvenih dejavnosti, ko govori, da delajo javni zdravstven zavodi ter druge fizične in pravne osebe pod enakimi pogoji. Kako boste to zagotavljali s to novelo? Kje so merila za podaljšanje koncesij po 15 letih? Kako zagotavljate finančno, vsebinsko in drugo vzdržnost oziroma varnost? Prosim, brez takšnega odgovora, kot smo slišali na strani SMC, da tako nihče v tej Sloveniji nič več ne zagotavlja, na vladi so in nič ne zagotavljajo. To so tri poglavitna vprašanja. Ali ne vidite, da se novela Zakona o zdravstveni dejavnosti pokriva z Zakonom o javno-zasebnem partnerstvu, ki točno govori, kako koncesije podeliti? Kdaj in kako, na kakšen način boste naredili revizijo obstoječih koncesij in kakšne so spremembe za tiste, ki ne bodo zadostili noveli Zakona o zdravstveni dejavnosti? To konec koncev želijo slišati tudi tisti koncesionarji, ki imajo koncesije za nedoločen čas. Hvala."
6,ParlaMint-SI_2007-06-20-SDZ4-Redna-29.u6,SD,0.744140625,2007-06-20,0.15983977913856506,"Hvala lepa, gospod predsednik. Spoštovani gospod minister s sodelavci, kolegice in kolegi. Lep dober dan voščim. Predlog Zakona o kakovosti in varnosti človeških tkiv in celic, namenjenih za zdravljenje, bomo v Poslanski skupini Socialnih demokratov podprli, kajti po zagotovitvah predlagatelja se rešitve, zapisane v tem predlogu, nanašajo na uskladitev z direktivo Evropske unije, ki zagotavlja visoke standarde kakovosti in predvsem varnosti pri pridobivanju, testiranju, obdelavi, konzerviranju, shranjevanju, dodeljevanju in razdeljevanju človeških tkiv in celic ter seveda primerljivosti z ostalimi ureditvami v Evropi. Medicinska znanost gre z velikimi koraki dalje. Prav je, da jim s sprejetjem zakona, ki ureja presajanje tkiv in celic na kakovosten, varen in zdrav način, to tudi omogočimo. S tem načinom zdravljenja se namreč širi krog možnosti zdravljenja doslej neozdravljivih bolezni. Pri vsem tem seveda ne gre zanemariti, da zakon omogoča pridobivanje tkiv in celic le na podlagi prostovoljnega in neplačanega darovanja in tako hkrati onemogoča možnost trgovanja z deli človeškega telesa. Morda je na tem mestu potrebno povedati tudi mnenje glede polemike o tem, da ta predlog zakona omejuje oziroma onemogoča zasebno iniciativo. V Poslanski skupini Socialnih demokratov tu pritrjujemo tistim, ki dajejo prednost javnemu interesu pred zasebnim. Na seji delovnega telesa je bilo kar nekajkrat zagotovljeno, da ta zakon omejuje zasebni interes samo pri odvzemu in da se, tako kot direktiva, ne spušča na področje zdravljenja. Konča se torej na točki razdeljevanja. Kljub našemu soglašanju s potrebnostjo zakonske ureditve tega zelo zahtevnega področja pa ponovno opozarjamo na prakso, ki smo ji priča v tem Državnem zboru. Želim opozoriti na kvaliteto zakonov, ki jih s strani Vlade dobivamo v parlament. Če bežno pogledamo dopolnjen predlog zakona, lahko opazimo, da ima 41 členov. Od tega je bilo v drugi obravnavi amandmiranih 30. Torej jih je nespremenjenih ostalo zgolj 26,8%. Torej, to je tisto osnovno, kar je predlagala Vlada. Pri tem naj dodam le to, da s pripravo zakona na ministrstvu niso ravno pohiteli in to ne more biti razlog za prej navedeno statistiko."
6,ParlaMint-SI_2022-01-13-SDZ8-Izredna-93.u18,SD,0.6142578125,2022-01-13,0.9919620156288147,"Hvala za besedo, spoštovani predsednik. Spoštovane kolegice in kolegi. Predlagatelji novele Zakona o javnem naročanju so zapisali, da predlagane rešitve zasledujejo cilj učinkovitega zagotavljanja pravilne in smortne porabe javnih sredstev. Sprejem tega zakona bo preprečil negativne učinke na javna sredstva javnih zdravstvenih ustanov na primarni, sekundarni in terciarni ravni. In osnovni namen zakona je zagotoviti sorazmernost cen pri nabavah medicinskih pripomočkov in medicinske opreme na področju zdravstva. Predlagatelj nas je na torkovem matičnem delovnem odboru prepričeval, da predlagane rešitve ne odstopajo od veljavne ureditve, ampak zaradi koruptivnih ravnanj in preplačil pri nabavah na področju zdravstva dosledneje zagotavljal sledenje načelom na področju javnega naročanja in v smeri, da bi se pri javnem razpisu določila referenčna cena, ki bi jo uradno pridobil novoustanovljeni urad, pristojen za centralno cenovno evidenco, ustanovljen pri Vladi Republike Slovenije. Torej v javnem razpisu bi se vedno določila referenčna cena, ki bi jo urad oblikoval na podlagi pridobljenih podatkov iz slovenskih bolnišnic in bolnišnic držav članic Evropske unije. Če bi slovenski ponudnik, ki bi se prijavil na razpis, presegel to referenčno ceno za več kot 10 %, bi naročnik lahko brez dodatnih administrativnih ovir ali razpisov medicinske pripomočke in medicinsko opremo takoj nabavil po postopku s pogajanji, brez predhodne objave na enotnem trgu Evropske unije. O morebitnem nesorazmerju cen med ponujeno ceno in referenčno ceno, pa bo moral naročnik takoj seznaniti Urad Vlade Republike Slovenije, ki obvesti Evropsko komisijo. Prav tako pa naročnik o tem seznani proizvajalca. Predlagatelj meni, da bodo predlagane rešitve vplivale na znižanje cen medicinskih pripomočkov in medicinske opreme na slovenskem trgu. Omogočil bo izenačitev nabavnih cen v vseh slovenskih zdravstvenih zavodih, ki delujejo v javni zdravstveni mreži. Spoštovani, Socialni demokrati smo predlagano novelo zakona natančno preučili, tako kot tudi mnenje in opozorila Komisije za preprečevanje korupcije, Zbornice zdravstvenih zavodov Slovenije, Zbornice ponudnikov medicinske tehnologije in storitev, ter nenazadnje, kar je tudi najpomembneje, tudi mnenje in opozorila Zakonodajno-pravne službe Državnega zbora. Na podlagi vseh teh mnenj smo ocenili, da se z amandmaji predlagane novele ne da popraviti. Ne da se je popraviti v smeri, da bi preprečili velika tveganja za dodatna koruptivna dejanja in še večjega odtekanja javnega denarja v zasebne žepe, predlagatelji pa se z amandmaji, so se lotili zgolj popravljanja le administrativnih napak, medtem, ko vsebinskih pripomb s strani ZPS niti ni skušal urediti. Spoštovani predlagatelji novele Zakona o javnem naročanju, spregledali ste torej, da direktiva o javnem naročanju podrobno in obvezujoče določa pravila, le ta pa si [[?]] država članica ne sme urejati drugače in zato je predlagana novela zakona na več mestih v nasprotju z direktivo 2014/24/Evropska unija, katere praktično vsa pravila so za vse države članice obvezna. Obvezna pravila pa niso obvezna zgolj takrat, ko se določijo cilji, ki se jih mora doseči ali kadar se državi članici prepušča kakšna bonjena [[?]] nacionalna zakonska ureditev. Direktiva določa obvezna pravila, ki jih države ne smejo urediti drugače. Predlagana novela zakona je tudi v nasprotju s temeljnimi pravili javnega naročanja in pogodbenega prava in, kot so opozorili s strani Zakonodajno-pravne službe, bi uporaba zakona naročnike izpostavila odškodninski odgovornosti in če v nekaj besedah povzamem mnenje Komisije za preprečevanje korupcije, ter citiram, »je predlog ureditve mestoma nejasen, nenatančen in nekoherenten, glede na obstoječ zakon, ki ureja javno naročanje, kar ustvarja tveganje za koruptivno ravnanje in ravnanje v nasprotju s pričakovano integriteto.« (Konec citata.) [[znak za konec razprave]] In naj izpostavim še to, da je Vlada pri Zakonu o javnem naročanju 3B sprejela, sprejetega na 24. redni seji Državnega zbora 13. 7. 2021 navedla, da OECD Republiko Slovenijo uvršča med države z dobro in transparentno zakonodajo. In če zaključim, glede na OECD-jevo oceno, to na papirju že izpolnjujemo. Manjka nam izboljšanje izvajanja zakona nad njegovim izvajanjem, [[znak za konec razprave]] tudi na področju nabav medicinskih pripomočkov in medicinske opreme na področju zdravja, kar smo Socialni demokrati že večkrat tudi opozorili. Hvala lepa."
6,ParlaMint-SI_2009-11-19-SDZ5-Redna-11.u171,SD,0.481201171875,2009-11-19,0.9848245978355408,"Hvala lepa za besedo, spoštovani podpredsednik. Zakon o zdravstvenih pripomočkih govori in je bil vzpostavljen predvsem zaradi uskladitve z evropskim redom oziroma direktivami Evropske unije, prav tako se drži tudi prejšnjega oziroma včeraj sprejetega zakona o uporabi slovenskega jezika, seveda tudi uporabi razumljivega slovenskega jezika pri vzpostavitvi le-tega. Razvoj tehnologije v zadnjem času pa seveda omogoča prav tako tudi večjo varnost, zaščito bolnikov. Zakon uvaja marsikatere podrobnosti in novosti, ki je Vlada s to uskladitvijo ne nazadnje tudi vnesla v zakon in o katerem smo na široko opravili razpravo na našem odboru. Tako določa poseben priglašeni organ, ki bo spremljal vse aktivnosti v zvezi z odobravanjem novih pripomočkov in tudi s spremljanjem škodljivih oziroma neugodnih posledic, ki so povezane z uporabo pripomočkov. V ta namen pa je posebej vzpostavljen tudi sistem nadzora. Zakon pa tudi dobro opredeljuje pogoje in ukrepe, ki morajo biti vpostavljeni v zvezi s kakovostjo in varnostjo, pa tudi zmogljivostjo in zagotavljanjem teh pripomočkov. Poleg tega gre za pomembno vsebino, kot je z zakonom urejeno spremljanje stranskih učinkov, ki se pojavijo ob uporabi le-teh. In vzpostavlja se enotna baza, ki bo tudi enotna za celo Evropsko unijo in jo bodo vodili v okviru Evropske agencije za zdravila. Zaradi tega v Poslanski skupini Socialnih demokratov predlog zakona, kakor tudi vse amandmaje, ki jih je sprejel odbor, podpiramo. Posebej tudi zaradi argumenta širokega usklajevanja z nevladnimi organizacijami, kar so potrdili tudi sami ob svoji prisotnosti na seji odbora. Hvala lepa."
6,ParlaMint-SI_2010-04-23-SDZ5-Redna-16.u16,SD,-0.904296875,2010-04-23,0.24872826039791107,"Prav lepo pozdravljeni, spoštovani podpredsednik, minister, spoštovane kolegice in kolegi! Socialni demokrati podpiramo društvo Transplant in njihovo, predvsem našo skupno zaskrbljenost ob dejstvu, da je pomanjkanje organov ali drugih delov telesa za presaditve eden večjih problemov na področju transplantacijske medicine, tako v Sloveniji kot v svetu. Zavedamo se, da se število ljudi, ki čakajo na presaditev organov, iz leta v leto povečuje. In zavedamo se tudi, da zaradi pomanjkanja organov letno umre 20 do 30 bolnikov na čakalnih listah. Zame osebno in tudi za moje kolege je to velik odstotek, ki nas mora skrbeti. Odločitev posameznika, da postane darovalec, je velikokrat težka zaradi različnih okoliščin in vplivov, tudi tradicije in načina življenja. Sama ocenjujem, da gre največkrat za neinformiranost o postopkih odvzema organov in tkiv ter strah pred možnimi zlorabami. Zato bo treba tej temi posvetiti več časa in povečati informiranost o darovanju ter predvsem tudi o postopkih, povezanih s tem. Zaradi tega tudi moja pobuda in pobuda mojih kolegov, da o tem opravimo javno predstavitev mnenj v Državnem zboru. Kljub vsemu pa smo zelo na pravi poti. Porast števila pridobljenih umrlih darovalcev v zadnjem letu je posledica zelo aktivnega dela društva Slovenija-transplant. Prav tako je posledica usklajenega delovanja različnih strokovnjakov in tudi Ministrstva za zdravje, ki je začelo delovati kot zunanji nadzornik pri preverjanju aktivnosti zaznavanja možnih mrtvih darovalcev na osnovi kazalcev za zahtevano analizo podatkov iz donorskih bolnišnic, ki je s španskim modelom eden od zelo važnih ukrepov. Povečanje pridobivanja v donorskih bolnišnicah v letu 2008 je opazno povečanje, prav tako tudi v Splošni bolnici Celje, ki je dosegla kar za 100% porast in je povečalo svoje delovanje na nivoju zaznavanja umrlih darovalcev - berem iz poročila podatkov prim. dr. Danice Avsec, članice društva Slovenija - transplant. Po navajanju društva pa je potrebno informiranost prvenstveno razširiti med odgovornimi zdravniki tudi v Sloveniji, kako se gradi sistem vključitve bolnikov na čakalno listo. Da se naš skupen problem izboljšuje, pa je posledica tudi izboljšanja izobraževanja po posameznih ustreznih specialističnih strokah. Socialni demokrati pozdravljamo aktivnosti Državnega sveta in državnega svetnika Petra Požuna, ki je skupaj s Slovenija-transplant pripravil predlog zakona v želji, da bi rešili problematiko darovanja organov. Prav pa je, da so to poglavje odprli, saj ga je nujno treba urediti in pripeljati do konca, do sprejetja novega zakona. Vendar istočasno naša poslanska skupina meni, da predlagane spremembe posegajo v avtonomnost in dostojanstvo posameznika, v njegovo dostojanstvo v tem, ko od rojstva neodtujljivo pravico do razpolaganja z lastnim telesom je treba reševati na takšne posege, ki so moralno in etično sporni, utemeljeni predvsem z vidika varstva človekovih pravic in svoboščin, kar so ne nazadnje predstavili tudi moji predhodniki. Posege, ki so lahko moralno in etično sporni, je treba utemeljevati tudi z vidika varstva človekovih pravic in svoboščin. Na to je opozorila vladna služba za zakonodajo, ki je citirala določbo 35. člena Ustave Republike Slovenije. Vladna služba pa nas je prav tako opozorila na določbo 181. člena Kazenskega zakonika, ki določa, kako je treba ravnati zdravniku v postopku presaditve delov telesa, na kar je opozoril tudi sam minister pri predstavitvi mnenj Vlade. Zato Socialni demokrati, večinoma - v naši poslanski skupini podpiramo odločitev Vlade. Na tem mestu opozarjam, da so še vedno odločitve stvar in v pristojnost vsakega poslanca. Podpiramo, da Vlada pripravi nov predlog zakona oziroma spremembe in dopolnitve obstoječega zakona o odvzemu in presaditvi delov človeškega telesa zaradi zdravljenja, še posebej pa zaradi postopka sprejemanja tudi evropske direktive, ki jo pripravljajo še v okviru španskega predsedovanja. Le-ta naj bi bila osnova za dograditev naše zakonodaje, ki naj bi jo sigurno sprejemali še v letošnjem letu. Poslanska skupina, kot sem omenila, večinoma podpira sprejetje v nadaljevanju, vendar zavrača predlagani zakon. Kot pa pravim, pa v poslanski skupini še vedno prihaja do ločenega mnenja, in prav je tako. Hvala lepa."
6,ParlaMint-SI_2006-03-01-SDZ4-Redna-14.u129,SD,-0.958984375,2006-03-01,0.038539543747901917,"Sedaj pa moram malo nastopiti tudi jaz malo z drugim jezikom. Sedaj pa gre za neko poklicno bolezen, že, ko diskutiramo o teh stvareh, ki se imenuje izrinjanje. Sedaj pa res ne razumem. Res gre za poklicno bolezen vladajoče koalicije ne samo izrinjenja delavcev pri soupravljanju, ne nazadnje tudi pri viziji neke družbe, nekega delovnega okolja, pozitivne energije. Poslušajte, saj ti ljudje, ki delajo v nekem okolju in tvorijo neko delniško družbo, ki so zaposleni, niso menedžerji in lastniki - ja, imajo neka znanja in sposobnosti, ki lahko veliko pripomorejo k temu, da bo ta družba imela svojo vizijo in neko perspektivo in da bo šla naprej. Ni mogoče tukaj delati vmes nekega kitajskega zidu: na eni strani uprava, lastniki, na drugi strani pa tisti, ki bodo seveda samo direktive in načrte uprave izpeljevali. Zato, res me malo spominja že to na kako paranojo, ampak kljub temu bi rad povedal. Poslušajte, ves mehanizem - to, kar sem prej povedal - kako bodo uredili upravljanje in nadzor družbe je v rokah delničarjev, lastnikov. Oni sprejmejo statut, oni določijo pravila igre in to svobodo imajo popolno. Upam pa in mislim, da se bo ta evropska praksa, da se zaposleni ne izrinejo, ampak da soparticipirajo, prenesla tudi na slovenska tla. Ne govoriti, ti zdaj govoriš, da tega naj ne bi bilo več. Tega naj ne bi bilo več! Ker seveda zavajaš javnost s tem, ko govoriš: bo imel štiričlanski upravni odbor, pri tem pa niti ne veš in ne razmišljaš, da ta štiričlanski upravni odbor ali petčlanski ali šestčlanski je tudi lahko sestavljen na različne načine, ki dopušča tudi zakon o gospodarskih družbah pri enotirnem sistemu, z neizvršnim, izvršnim, in tako dalje, da ne govorimo. In tudi kompetencami in tako dalje, ki je vse materija, ki bo predpisana v statutu in pravilih igre, ki svobodno si lahko pripišejo. Tako še enkrat opozarjam, enotretjinska zastopanost ne prejudicira, da dobijo nadmoč, da bi ovirali upravo in tako dalje, krepi preprosto nadzorno funkcijo, ki si jo - to, kar sem prej rekel - zaradi konvergence med enotirnim in dvotirnim sistemom v državah, kjer imajo tradicijo z enotirnim sistemom, celo želijo in bodo stvari korigirali. V bližnji bodočnosti boste videli, če boste še poslanci, se bomo takrat srečali."
6,ParlaMint-SI_2007-06-18-SDZ4-Redna-29.u33,SD,-0.96875,2007-06-18,0.01034573558717966,"No, res je, da delate drugače. Res je, da rezultati, gospodarski, vsaj po 12-tih letih na toliko podlage niso slabi. Ampak, gospod predsednik, ali se vam ne zdi, da ne bi vi morali po dveh letih in pol prevzeti nekaj objektivne odgovornosti za negativne učinke teh afer? Helikopterji, izgubo so pokrili člani AMD društev. KAD, Mercator. Izgubo v višini ene pokojnine bodo pokrili vsi upokojenci. Podobna zgodba, nekje 200 milijonov zmanjka iz nekih ruskih poslov. Mogoče zato niste odšli na obisk nekaj dni nazaj. Pediatrična klinika, četrt milijona evrov je vaš gospod Zavrl skupaj z gospodom Strahom odnesel iz Pediatrične klinike. In ko na to opozori davčni inšpektor, ga dvakrat odpustite. In gospod Bajuk, očitno tudi vi ga še vedno branite. In še vaš Andrej s Štajerske tako se je predstavil za Radio Slovenija je kot predsednik Nadzornega sveta Holdinga slovenskih elektrarn minister Vizjak gospodu Zagožnu dovolil, da je drago, nepotrebno odkupil za nekaj deset milijonov evrov delnic Dravskih elektrarn od enega od udeležencev pogovora na temo Mercator, ki ste ga vodili vi. Zapisničarka pa je bila gospa, že bivša državna sekretarka. Če o vsem tem ne morete govoriti, pa spregovorite vsaj o tem: Kaj pravi Evropska komisija, zakaj Slovenije ni med tistimi desetimi evropskimi državami, ki bi uspele dobre čase izkoristiti za dobro vseh, ne pa, da se okorišča zgolj zelo [[...]] [[Opozorilni znak za konec razprave.]] [[...]]ozka z vami povezana skupina ljudi? Torej, zakaj ne ukrepate in ali prevzemate objektivno odgovornost?"
6,ParlaMint-SI_2005-12-19-SDZ4-Redna-12.u124,OTHER,0.82275390625,2005-12-19,0.9871399998664856,"Hvala lepa za besedo, gospod predsednik! Gospod direktor, spoštovane kolegice in kolegi! Dosedanji zakon o zdravilih in medicinskih pripomočkih ureja področje zdravil, kot tudi medicinskih pripomočkov in je osnova za izdajo podzakonskih aktov in predpisov. Pri urejanju zakonodaje s področja preskrbe s kakovostnimi, varnimi in učinkovitimi zdravili je vedno potrebno imeti pred očmi temeljno načelo, to je varovanje javnega zdravja. Zato smo zakon, ki ureja področje zdravil za uporabo s humanimi in veterinarskimi cilji v poslanski skupini LDS namenjali posebno pozornost. Podpirali smo ukrepe, ki so pomembno prispevali k doseganju cilja prostega in varnega pretoka zdravil in odpravljanja ovir za trgovanje z njimi. Pri tem smo s posebno pozornostjo v smislu varovanja javnega zdravja podpirali razvoj farmacevtske industrije in prometa z zdravili, z ukrepi spodbujana konkurenčnosti tako v Republiki Sloveniji, kot v Evropski uniji. V tem smislu podpiramo in pozdravljamo uvajanje novih direktiv in uredb s področja varnosti, učinkovitosti in kakovosti zdravil tako za humano, kot za veterinarsko uporabo ter spodbujanje večje konkurenčnosti farmacevtske industrije. Poenostavitve, ki se tičejo postopkov za pridobitev dovoljenj za promet z zdravili, poenostavljene registracije tradicionalnih zdravil rastlinskega izvora in homeopatskih zdravil, uvajanja evropskega referenčnega zdravila, kjer bo generično zdravilo lažje prišlo na trg zaradi medsebojnega priznavanja med državami EU in načina določanja cen zdravil, pri katerih se uporabljajo primerljive cene v izbranih državah EU. Kljub dejstvu, da predlagano besedilo zakona pomeni predvsem uveljavitev nove zakonodaje EU v Republiki Sloveniji, le-ta bi jo morala v svoj pravni red prenesti do 30. oktobra 2005, pa se z zakonskim besedilom uveljavljajo tudi rešitve, ki naj bi povečale dostopnost zdravil na nacionalni ravni, ter rešitve, ki naj bi omogočile razvoj in racionalizacijo državnih regulatornih struktur na področju zdravil. Pri tem je potrebno opozoriti, da predlagani zakon ureja le področje zdravil, ne pa tudi medicinskih pripomočkov, saj je njuna dinamika spreminjanja v EU drugačna. Zato bo potrebno vzporedno z zakonom o zdravilih ustrezno spremeniti še vedno veljaven zakon o zdravilih in medicinskih pripomočkih. Kljub temu, da ta zakon govori o zdravilih, pa po našem mnenju z določenimi vsebinami posega tudi v drugo zakonsko materijo, saj v zakon o lekarniški dejavnosti. Zato bo potrebno, če bomo zakon v takšnem besedilu sprejeli, tudi v nadaljnjih postopkih urediti tudi posamezne vsebine tega zakona. Kljub dejstvu, da morajo države članice implementirati sprejeto zakonsko regulativo EU v nacionalno zakonodajo, pa so določene rešitve predlaganega besedila zakona še vedno v domeni nacionalnih ureditev. Mednje meddrugim sodijo: prodaja zdravil na drobno, samopostrežna in spletna prodaja, uvoz zdravil, določanje cene zdravil in njihova medsebojna primerljivost in zamenljivost. Med določili, ki so v pristojnosti posameznih držav članic, sodi prodaja zdravil na drobno, ki je v javnosti v zadnjem obdobju sprožila številne polemike. V poslanskem klubu LDS podpiramo ukrepe za povečanje konkurenčnosti tako med proizvajalci, kot tudi prodajalci zdravil, pri čemer želimo imeti jasne odgovore, kako bodo takšni ukrepi prodaje vplivali na zagotavljanje varovanja javnega zdravstva. Uveden ukrep se uvaja v zakonsko besedilo z obrazložitvijo, da se bo na ta način povečala dostopnost zdravil brez recepta, hkrati pa tudi znižala njihova cena, po napovedi ministra celo do 30%. Za navedeno trditev pa se predlagatelj zakona ne sklicuje na nobeno opravljeno študijo ali druge podatke, ki bi ta dejstva podkrepila. Popolnoma nič pa ne spregovori o posledicah takšne prodaje na varovanje javnega zdravja. V utemeljitvi ni navedenih nobenih dejstev, ki bi oporekali trditvam strokovne javnosti, ki opozarjajo, da takšna rešitev ni primerna. V poslanskem klubu LDS ne poznamo ocene ali študije, ki bo upoštevanju trenutne preskrbljenosti pokazala potrebo po povečanju preskrbljenosti prebivalcev z zdravili brez recepta. Prav tako ni preverb ali ocen prednosti in slabosti predvidenih sprememb ter ocene zdravstvenega in finančnega tveganja zaradi potencialne prekomerne in nepravilne uporabe ter zlorabe zdravil brez recepta. Tako ostaja neodgovorjeno vprašanje, ali obstoječa lekarniška mreža dejansko ne zagotavlja primerne oskrbe z zdravili in ali je rešitev prodaje v specializirane prodajalne primerna. Iz določil ni mogoče razbrati, kakšna bodo pravila za takšen način prodaje, predvsem pa način nadzora. Neodgovorjeno ostaja tudi vprašanje, ali zakonodajalec ocenjuje, da prodaja zdravil brez recepta v specializiranih prodajalnah ne potrebuje svetovanja bolnikom o varni uporabi zdravil tudi pri samozdravljenju, saj se predpisuje kot potrebno izobrazbo za opravljanje prodaje le farmacevtski tehnik. Pri tem bi želel opozoriti, da se tudi ob tem ponovno postavlja vprašanje, ali sedanja vlada znižuje zahtevane stopnje izobrazbe na vseh področjih. Spomnimo se samo določbe zakona o gostinstvu, kjer je prišlo do zniževanja pogojev za pridobitev obratovalnega dovoljenja za opravljanje gostinske dejavnosti. Sprememba je odpravila zahteve po predpisani minimalni stopnji strokovne izobrazbe oseb, ki opravljajo dela v gostinski dejavnosti. Glede zahtevane izobrazbe za prodajo v specializiranih prodajalnah naj spomnimo, da mora v skladu z direktivami Evropske unije oseba, ki opravlja svetovanje o uporabi zdravil, izpolnjevati naslednje pogoje: uspešno zaključiti univerzitetni študij farmacije ali drug ustrezni študij, ki zagotavlja najmanj pet let usposabljanja s področij navedenih direktiv in najmanj šest mesecev praktičnega usposabljanja v lekarni. Zato v poslanskem klubu LDS menimo, da bi bilo nujno potrebno oceniti, ali bi bila lahko eventualna škoda, ki bi lahko nastala zaradi neprimerne porabe zdravil večja kot korist, ki bi jo prineslo uvajanje konkurenčnosti, če bi zdravila brez recepta prodali na nižji strokovni ravni. Obstajajo namreč študije, ki dokazujejo, da se z zniževanjem cen, nenadzorovano dostopnostjo in pospešenim oglaševanjem bistveno poveča tveganje za prekomerno ali napačno uporabo ter za zlorabo zdravil. Takšne študije obstajajo tudi za paracetamol in acetilsalicilno kislino. Zato pričakujemo, da bo predlagatelj zakona jasno odgovoril na ta vprašanja. Prav gotovo pa se v poslanskem klubu LDS strinjamo z oceno, da monopolne ureditve ne pomenijo najboljših rešitev. Zato predlagamo, da bi bilo potrebno predhodno jasno določiti pogoje dela in nadzor, predno se odločamo o širitvi podajanja mreže v specializirane trgovine. Kajti brez strogega nadzora - se je potrebno zavedati - bi se stroški za odpravljanje škode oziroma posledic nepravilne uporabe zdravil lahko odrazili v povečanju stroškov za zdravstvo v okviru obveznega zdravstvenega zavarovanja in tako ogrozili njegovo stabilnost. Dobički pa bi se tako prilili k posameznikom na račun nas vseh. Znan je podatek, da Slovenci vsako leto porabimo več denarja za zdravila brez recepta. V letu 2003 - 363 milijonov evrov, v letu 2003 - 413 milijonov evrov. Sicer pa ta številka pomeni okoli 7% vsega trga z zdravili, medtem ko za uporabo zdravil velja trend kopičenja zalog in uporabe po preteku datuma uporabe. Gre za sistemski problem, za težavo zdravnikov, ki zdravila predpisujejo, farmacevtov, ki zdravila izdajajo, in farmacevtskih industrij, ki nekatera zdravila celo preagresivno reklamirajo. Slovenci zdravila jemljemo na svojo pest in si doma ustvarjamo svoje male lekarne. Ob takšnih značilnosti je vprašljiva navedba ministra, kjer kot enega izmed argumentov navaja, da se bo cena znižala zaradi nižjih stroškov prodaje, ki jih imajo trgovine za razliko od lekarn tudi do 30%. Dejstvo je, da proizvajalci znižajo cene le takrat, ko lahko s povečanjem prometa zaslužijo več, kot so ceno znižali. Znižanja imajo izključno marketinške poteze, zato si v poslanskem klubu LDS postavljamo vprašanje: Ali takšni ukrepi pomenijo, da želimo, da bi Slovenke in Slovenci kupovali in uživali več zdravil? V poslanskem klubu LDS kot veliko pomanjkljivost zakona ocenjujemo tudi dejstvo, da se ne urejajo regulatorni organi v Republiki Sloveniji na način, ki bi omogočili ekvivalentno primerjavo ureditvam v drugih članicah Evropske unije. To je nedavno ugotovila tudi inšpekcija EU, prav tako pa na ta problem že dolgo opozarja slovenska farmacevtska industrija, za katero je vzpostavitev ustreznega sistemskega nadzora nad proizvodnjo zdravil v Republiki Sloveniji bistvenega pomena. Zato bi bilo v zakonu potrebno poiskati rešitve, kjer bi za učinkovito konkuriranje na vse bolj konkurenčnem globalnem trgu zdravil in nadaljnjo rast okrepili farmacevtske regulatorne organe Republike Slovenije. Na navedeno problematiko nas opozarja tudi dopis Združenja proizvajalcev zdravil Slovenije, ki govori o tem, da ob ne ureditvi tega vprašanja zdravil, proizvedenih v Sloveniji, ne bomo mogli več izvažati v druge članice neposredno iz Slovenije. Tako bi morala biti vsaka serija zdravil dodatno pregledana in sproščena s strani farmacevtske inšpekcije druge članice Evropske unije. Prav tako bi proizvodne prostore proizvajalci zdravil v Sloveniji preverjale nacionalne inšpekcije držav članic EU, v katere bi prodajali v Sloveniji proizvedena zdravila. Da bi odpravili slab položaj slovenske regulative v širšem mednarodnem prostoru, bi bilo potrebno v zakonu na novo domisliti vlogo Agencije Republike Slovenije za zdravila in medicinske pripomočke in s tem razviti njeno ustrezno vlogo v sodelovanju z drugimi evropskimi agencijami pri izvajanju regulatornih postopkov EU za zdravila, kar ji nalagata zakonodaja in razvitost slovenske farmacije. Predloženo besedilo zakona o zdravilih sledi sprejeti zakonodaji o ureditvi tega področja, zato ga v poslanskem klubu LDS podpiramo. Hkrati pa prinaša tudi vrsto določil, ki so v pristojnosti posameznih držav članic, za katere pa ocenjujemo, da bo potrebno pred dokončnim sprejetjem opraviti še dodatni razmislek, da bomo dosegli želeni cilj. To pa je zagotoviti čim višjo stopnjo varovanja javnega zdravja. Nikakor ne bi želeli, da bi se eventualni ekonomski učinki določenega sektorja posledično negativno odrazili na zdravstvenem stanju ljudi. Takšen pristop je skladen tudi že z omenjeno luksemburško deklaracijo o varnosti bolnika, katere podpisnica je tudi Slovenija. Deklaracija jasno poziva vse vpletene v sistem zdravstvenega varstva, da je potrebno v vse procese zdravljenja vgraditi mehanizme, ki bi število napak zaradi nepravilne uporabe zdravil zmanjšali na minimum, saj se napake odražajo v nižji kakovosti zdravstvenega varstva in predstavljajo velik strošek za zdravstveni sistem in prebivalstvo. Predlagani zakon prinaša v slovenski pravni red le poglavitne določbe navedenih direktiv. Podrobnejše bo določil in uredil v vrsti podzakonskih predpisov. Rok za njihov sprejem je dve leti, razen z direktivami potrebni predpisi kar v poslanskem klubu LDS prav tako ocenjujemo kot slabost tega zakona. Hvala lepa!"
6,ParlaMint-SI_2010-12-20-SDZ5-Redna-23.u18,OTHER,0.8134765625,2010-12-20,0.9916490316390991,"Hvala lepa za besedo, gospod predsednik še enkrat. Še enkrat vsem lep pozdrav! V Poslanskem klubu LDS bomo zakon o priznavanju poklicnih kvalifikacij zdravnik, zdravnik specialist, doktor dentalne medicine in doktor dentalne medicine specialist podprli. Temeljni razlog za podporo je uresničitev načela zagotavljanja čim večje dostopnosti pacientov do kakovostnih zdravstvenih storitev, kar bo v praksi pomenilo skrajšanje čakalnih dob in hkrati omogočilo lažje zagotavljanje 24-urnega zdravstvenega varstva pri izvajalcih zdravstvenih dejavnosti. Potrebe po zdravstvenih storitvah zaradi staranja prebivalstva, vse večje informiranosti in zahtevnosti prebivalstva, razvoja zdravstvenih tehnologij in epidemioloških trendov vse bolj naraščajo. Stvarne potrebe večkrat presegajo zmogljivost zdravstvene oskrbe, velikokrat tudi zaradi pomanjkanja ustreznega osebja. V Poslanskem klubu LDS obžalujemo, da v preteklih letih ni bilo celovitega reševanja človeških virov na Ministrstvu za zdravje, za kar so odgovorne pravzaprav vse vlade do zdaj. Danes naj bi na podlagi podatkov izvajalcev zdravstvene dejavnosti, zbranih v letih 2008 in 2009, v Republiki Sloveniji primanjkovalo približno 500 zdravnikov. Da se v javnosti pojavljajo tudi drugačni podatki, je prav gotovo posledica, da v Sloveniji pravzaprav v celotnem obdobju od osamosvojitve naprej nismo bili sposobni oblikovati mreže javne zdravstvene dejavnosti, ki bi temeljila na potrebah prebivalcev v Republiki Sloveniji. V preteklosti smo bili tudi priča različnim ocenam o potrebah po zdravnikih. Tako smo bili v preteklem desetletju priča celo ocenam, da je zdravnikov celo preveč. Seveda je realnost zelo hitro pokazala, da so bile takratne ocene netočne. Seveda pa danes od načrtovalcev zdravstvene politike in izvajalcev zdravstvene dejavnosti pričakujemo, da bodo ukrepi šli v tisto smer, da se sprejmejo ustrezni ukrepi za reševanje tega problema in zmanjševanje čakalnih vrst. Slovenija je glede na mednarodno primerjavo država z nizkim povprečnim številom glede na število prebivalcev, hkrati se srečujemo še z neugodno starostno strukturo, pri čemer je med aktivnimi zdravniki kar 185 že upokojenih. Ob tem smo priča še neustrezni strukturi po dejavnosti, ki kaže na pomanjkanje zdravnikov s področja anesteziologije, družinske medicine, radiologije in pediatrije. Za te dejavnosti pa niso optimistične niti napovedi do leta 2018. Za reševanje kadrovskega deficita zdravnikov je predstavljala ustanovitev Medicinske fakultete v Mariboru leta 2003 ukrep v pravo smer, saj je omogočil vpis večjemu številu maturantov. Na podlagi dogovora pa se bo v naslednjem letu še dodatno povečalo število vpisnih mest na ljubljanski in mariborski medicinski fakulteti. Vendar lahko povečan priliv diplomantov obeh fakultet pričakujemo šele v naslednjih letih, kar pa ne rešuje obstoječega problema. Zato se strinjamo z oceno Ministrstva za zdravje, da je najhitrejši, najučinkovitejši način reševanja problema pomanjkanja zdravnikov v pridobivanju tujih zdravnikov, in to tako specialistov kot tudi specializantov. Opravljene analize kažejo, da ni velike zanimanja za zaposlovanje zdravniškega osebja iz držav članic Evropske unije, medtem ko je to zanimanje kandidatov iz tretjih držav bistveno večje. Vendar pa bo ta ukrep učinkovit le, če bo Slovenija znala ustvariti privlačne in dostopne pogoje zanje. Danes temu ni tako, saj je zakonska ureditev tega področja preveč toga, hkrati pa ne sledi smernicam EU in direktivi, ki bo z junijem 2011 omogočila vstop in prebivanje državljanov tretjih držav za namene visokokvalificirane zaposlitve. Glede na sedanjo razdrobljeno ureditev v več zakonih, predlagani zakon v enem zakonu ureja pogoje in postopke priznanja poklicne kvalifikacije zdravnik, zdravnik specialist, doktor dentalne medicine in doktor dentalne medicine specialist za osebe, ki so poklicne kvalifikacije pridobile v tretjih državah. V Poslanskem klubu LDS podpiramo temeljni cilj zakona, da se predvideni postopki priznavanja poklicnih kvalifikacij izvedejo hitreje, saj bo s tem dana možnost za hitrejše zaposlitve. Tako bo dana možnost izvajalcem zdravstvene dejavnosti, ki bodo morali predhodno izdati ponudbo za delo v Republiki Sloveniji, da bodo zapolnili svoje kadrovske potrebe v dobrobit uporabnikov zdravstvenih storitev. Pri tem se strinjamo z rešitvijo, da bo postopek po tem zakonu stekel le v primeru, če bodo državljani iz tretjih držav imeli potrebno ponudbo za delo v Sloveniji. S tem je dana varovalka, da se ne poruši obstoječe mreže javne zdravstvene službe in da se ne izrine zdravnikov iz države. Ob tem v LDS opozarjamo, da morajo biti za zagotavljanje varnosti uporabnikov zdravstvenih storitev uresničena vsa določila in postopki, ki bodo zagotavljali strokovno usposobljenost kandidatov iz tretjih držav in da mora biti s strani kandidata izkazano znanje slovenskega jezika pred zaposlitvijo v Republiki Sloveniji. Glede na neustrezno strukturo zdravnikov v LDS tudi pričakujemo, da bodo dane ponudbe za tiste dejavnosti, kjer se kaže pomanjkanje zdravnikov, ki bodo prioritetno popolnili potrebe. Rešitve pa nikakor ne razumemo v smeri, da bi bili zdravniki iz tretjih držav rešitev za geografsko manj privlačna področja, predvsem v okviru primarne mreže. V nadaljevanju pričakujemo še dodatne ukrepe za celovito in dolgotrajno rešitev. Kot sem že dejal, v Poslanskem klubu LDS zakon podpiramo. Hvala lepa."
6,ParlaMint-SI_2020-03-19-SDZ8-Izredna-32.u22,OTHER,0.744140625,2020-03-19,0.029135167598724365,"Hvala za besedo, predsednik. Spoštovani prisotni! Koronavirus nas je trdo postavil na realna tla. Glasno je pokazal na izjemen pomen javnega zdravja za normalno delovanje in življenje. Javno zdravje je ena največjih civilizacijskih pridobitev in skupna človeška vrednota, ki je temelj socialnega in gospodarskega razvoja sodobne družbe. Kakor lahko vidimo iz sedanjih, ponekod tudi precej kaotičnih razmer, na javno zdravje poleg bioloških dejavnikov in oblike zdravstvenega varstva močno vplivajo tudi socialne, kulturne, tehnološke, psihološke, demografske, politične in civilizacijske razmere posamezne skupnosti. Posledice pandemije in ukrepi za njeno zajezitev pa ne posegajo le v zdravje in socialno življenje ljudi, temveč tudi v temelje gospodarskega delovanja in razvoja. Te posledice so ponekod že krepko vidne v panogah gostinstva, turizma, trgovine. In tu se moramo kot družba izkazati na vseh področjih – kot stroka, politika, mediji, državljani. V tej situaciji je nujno treba pomagati gospodarskim subjektom, zaposlenim in samozaposlenim, da preživijo in se ohranijo. Vemo, koliko naporov in let trdega dela je potrebno, da nek gospodarski subjekt zaživi. Velika škoda bi bila, če kot družba ne poskušamo preprečiti njihovega zamiranja. In eden od ukrepov je pred nami – interventni zakon, katerega namen je prispevati k ohranitvi delovnih mest v podjetjih, ki poslujejo v prizadetih panogah, in sicer z delnim povračilom izplačanih nadomestil plač za delavce, ki začasno nimajo dela, in oprostitev plačevanja prispevkov samozaposlenim. V poslanski skupini SAB menimo, da so ukrepi za razbremenitev delodajalcev in samozaposlenih, ki so najranljivejša skupina, absolutno potrebni. Ljudem je treba pomagati. Človeški viri so namreč temelj našega delovanja in razvoja. Posebej glede na demografsko sliko z zmanjševanjem deleža aktivnega dela prebivalstva postaja človeški kapital še toliko bolj dragocena družbena dobrina, ki jo je treba obvarovati. In ravno to naj bi bil namen tega zakona – varovanje zaposlenih in podjetij. Poskrbimo, da bo to res. Pomen zaposlenih pa ni samo v proizvodnji, temveč tudi v kupni moči. Ker sami ne proizvajamo tistega, kar potrebujemo, kupujemo. S tem se ustvarja povpraševanje, kar je osnova za ponudbo in gospodarsko dejavnost. Tu je še varčevanje za dražje nakupe ali kasnejšo porabo, ki je osnova finančnega sistema. Privarčevani denar pa ne leži, temveč ga finančni posredniki, banke, skladi, zavarovalnice in tako dalje v vmesnem času posojajo tistim, ki ga potrebujejo za vlaganje. S tem se ustvarja kompleten krogotok, ki poganja denarno ekonomijo, delo, poraba, varčevanje, investiranje. In tu ima pomen tudi Evropska centralna banka. Smo namreč tudi vpeti v širšo skupnost, v evroobmočje, pa tudi v evropsko in svetovno skupnost. Pandemija je svet jasno opomnila na potrebo usklajevanja mednarodnega sodelovanja ter solidarnosti. Tako v Evropski centralni banki za pomoč gospodarstvu napovedujejo dodatne kredite bankam in množične odkupe obveznic v višini kar 120 milijard evrov mesečno. Razmišlja se celo o povsem nekonvencionalnih ukrepih, da bi EBC vsakemu državljanu evropskega območja podelila brezplačno neskončno dolgo posojilo, recimo, v višini 2 tisoč evrov. ECB bi to posojilo v svoji bilanci vodila kot brezobrestno posojilo, ki bi se podaljševalo in ga nikoli ne bi bilo treba vrniti. Kot že rečeno, v Poslanski skupini SAB pozdravljamo predlagane ukrepe. Naj pa za zaključek še enkrat poudarim, zdravje in skrb zanje nista le interes posameznika, medicinske stroke in institucij, temveč odgovornost celotne družbene skupnosti. Zato še enkrat, vsi, ki imate možnost dela od doma, ostanite doma, skrbite zase in za druge ter dosledno upoštevajte navodila stroke. Delodajalci zagotovite varovalna sredstva in zaščite, zdravje svojih zaposlenih. Hvala."
6,ParlaMint-SI_2021-10-19-SDZ8-Redna-26.u96,OTHER,-1.0,2021-10-19,0.20634996891021729,"Najlepša hvala za besedo. Ne vem, ali prav razumem zdaj ta vaš amandma. Vi zdaj s tem amandmajem v bistvu ponovno posegate v gravitacijska območja. Če vi s tem rušite regulacijo gravitacijskih območij, potem smo tam, kjer smo bili prejšnjič. Potem je spet vse na glavo obrnjeno, potem se bo zgodilo točno to, o čemer smo govorili prejšnjič, zgostilo se bo število lekarn v urbanih središčih po nepotrebnem, kar ne bo pomenilo višje kvalitete, ampak samo nepotrebno kvantiteto, in posledično se bo lahko ogrožalo obstoj v manjših krajih. Skratka, prišlo bo do nekih popolnoma nepotrebnih pretresov. Razen če me boste prepričali, da gre za tri občine kot izjeme in da to ne bo pomenilo, da bo na koncu Slovenija postala velika Lekarna Ljubljana, recimo. Ker zadnjič smo ugotovili, kaj je problem velike Lekarne Ljubljana v Sloveniji. To, da Mestna občina Ljubljana ne želi biti soustanoviteljica lekarne v manjših krajih, kar bi pomenilo, da bi se tudi v tistih manjših krajih potem od nekih presežkov vračal denar za javno dobro v tem kraju, ampak se bo ta denar vračal v Mestno občino Ljubljana v takem primeru, spoštovane in spoštovani. Če s svojim amandmajem delate to, da omogočate to, za kar si je prizadeval, na kar smo opozarjali, ker vemo, kdo ima največje ekspanzionistične težnje, potem delate zelo slabo. Zdaj vam bom prebrala študijo iz leta 2017, glavne ugotovitve Velimirja Boleta, ki je objavil resno raziskavo o učinkovitosti in regulaciji lekarniškega sistema v Sloveniji. Kaj je ugotovil? Da je naš sistem bolj učinkovit od mediane evropskih držav. Da je naš sistem močno reguliran – res je, je močno reguliran – kar se meri po štirih segmentih: tržna struktura, operativni pogoji, prevzemi in vertikalna kontrola, tekoče poslovanje. Da so v Evropski uniji regulirani lekarniški sistemi bolj učinkoviti v poslovanju in da hipoteza Evropske komisije, ki pravi, da so regulirani sistemi manj učinkoviti, ne drži. In tako naprej. Skratka, prišel je do tega, da empirični podatki kažejo, da intenzivnost deregulacije, za katero si vi zdaj prizadevate, nima nobenega vpliva na izdatke za zdravila. Ugotovil je, da Slovenija skupaj z Italijo izstopa po reguliranosti lekarniškega sistema in zato tudi imamo enega najboljših. Skratka, argument, da imamo mi zdaj v naši mreži, ki je odlično delujoča, naenkrat premalo lekarn, s tem da imamo zelo dobro določena gravitacijska območja. Tudi v teh treh krajih, ki jih omenjate, imajo verjetno ljudje, jaz domnevam, v redu dostop do neke lekarne. Ni zdaj ta lekarna ne vem kje, da ne bi mogli do nje, saj so predpisi, kakšne morajo biti razdalje. Skratka, ta argument, da bi zdaj mi potrebovali več lekarn, je absolutno zgrešen. Recimo spet empirični podatki jasno kažejo, da je najmanj lekarn v najrazvitejših državah, ki niso najrazvitejše le ekonomsko, ampak tudi družbeno, recimo v Skandinaviji. Največ lekarn je, poglejte, zanimivo, v Grčiji in Bolgariji. Ampak kaj je razlog za to, da je največ lekarn v Grčiji in Bolgariji? To, da imajo slab ali neobstoječ zdravstveni sistem na periferiji. Mi pa imamo to v redu razvito, spoštovane in spoštovani, no. In ker je tam zdravstvena oskrba pač slaba, se ljudje posledično v teh lekarnah, ki se množijo kot gobe po dežju, lepo zdravijo sami, se samozdravijo. Posledica je prodaja več zdravil brez recepta, več prehranskih dodatkov. Imajo torej več lekarn, ne pa tudi več zdravja. Lahko bi rekli celo, da imajo potemtakem manj zdravja. Tako da res, spoštovane in spoštovani, ne rušimo, ne drezajmo v tisto, kar se je izkazalo kot izjemno učinkovito, izjemno dobro, ne deregulirajmo po nepotrebnem tega, kar je za naše javno dobro in za naše javno zdravje. To je popolnoma nesmiselno in ti vaši argumenti resnično ne pijejo vode, ampak rušijo nekaj, kar je dobro, in omogočajo to, na kar opozarjamo. Dajte prosim premisliti. Zadnjič se mi zdi, da smo si bili bliže v stališčih, zdaj naenkrat vi to obračate na glavo. Ni mi jasno, zakaj se zdaj to dogaja. Toliko o tem amandmaju, pozneje pa še o onem drugem. Hvala lepa."
6,ParlaMint-SI_2021-11-16-SDZ8-Redna-27.u118,OTHER,-1.0,2021-11-16,0.022816700860857964,"Lep pozdrav, spoštovani kolegice in kolegi, spoštovani minister! Svet se je leta 2020 znašel na čisto neznanem terenu. Virus je začel naša življenja spreminjati in kar se nam je do marca 2020 zdelo samoumevno, se je čez noč spremenilo. Tudi Slovenija se bori z virusom že več kot leto in pol, na žalost ne najbolj uspešno, in cena, ki jo ljudje plačujejo za to slabo borbo, je velika. Iskreno povedano, vsaka vlada bi imela v tem obdobju in takšnem obdobju težko in naporno delo. Vi, spoštovani kolegi, ste si svoje delo z avtoritarnim vodenjem, nespoštovanjem zakonov in ustave, slabo komunikacijo in nespoštovanjem ljudi še dodatno otežili. Tudi v naših javnih financah se kaže slika, kot da vam je čisto vseeno za prihodnost naše države in ljudi. Naše finance so danes v zelo slabem stanju. Smo najbolj zadolženi od začetka naše samostojne Slovenije. Imamo najvišji strukturni primanjkljaj v Evropski uniji, evroobmočju, to pomeni, da smo največji javnofinančni bolniki v EU. V treh letih vam je uspelo pridelati za 10 milijard evrov izgube, temu rečemo proračunski primanjkljaj, in samo polovica tega, 5 milijard, je šlo za zaščito zdravja ljudi in življenj. Samo polovico tega! Beležimo ugodno, relativno visoko gospodarsko rast, vaši proračuni pa kljub temu beležijo ogromne primanjkljaje. To je napačna javnofinančna politika, za katero strokovnjaki pravijo, da naj bo proticiklična, kar pomeni, da v časih, ko imamo visoko gospodarsko rast, ne ustvarjamo primanjkljaja, v časih, ko imamo pa nizko gospodarsko rast, nizke prihodke in potrebo po državnih intervencijah, je pa seveda razumljivo, da država ustvarja primanjkljaj. Pa poglejmo, kaj vam je uspelo narediti v dobrem letu in pol. V roke ste dobili proračun, ki je izkazoval presežek 224 milijonov evrov. Presežek, to pomeni, da smo porabili manj, kot smo pobrali davkov. Slovenija je bila, ko ste jo dobili v roke, zadolžena za 28,5 milijarde oziroma 15 tisoč 160 evrov na vsakega prebivalca. Zadolžili ste jo za dodatnih 15 milijard evrov in približno 5 tisoč evrov na vsakega Slovenca. In če pogledamo proračun za leto 2022 in ga primerjamo z zadnjim letom pred vašo vlado, to je leto 2019, ugotovimo naslednje. Prihodki so v letu 2022 za 13 odstotkov višji, kot so bili leta 2019, 13 odstotkov. Odhodki so višji kar za 40 odstotkov. Ponavljam, 40 odstotkov. Če vzamemo stran to, kar je resnično potreba države, to so tako imenovani covid izdatki ali pa izdatki za zaščito zdravja ljudi in življenj, se vaši odhodki zvišujejo za 34 odstotkov. Prihodki za 13, odhodki za 34. Proračunski primanjkljaj, ki je prikazan tudi na sliki, ta del, ki je zelen, je del, ki je namenjen zaščiti zdravju in življenj, to so tako imenovani covid izdatki; vse ostalo, pa to želite slišati ali ne, morate vzeti na svoja ramena, ker ste se pač vi tako odločili, da je to dobro za našo državo. Pa je vprašanje, če je oziroma mi menimo seveda, da ni. Javni dolg ste uspeli zgodovinsko povišati. Zgodovinsko. Več kot 43 milijard bo javni dolg v naslednjem letu, 15 milijard več kot takrat, ko ste državo dobili v svoje roke oziroma v upravljanje, če lahko tako rečem. Tudi dolg na prebivalca ste enormno povečali. Enormno. S 15 tisoč 162 evrov na več kot 20 tisoč evrov. Bom tukaj omenila še leto 2013, ko sem vodila vlado in velikokrat dobivam očitke, da kako je bila Slovenija takrat neskončno visoko zadolžena. Takrat je bil vsak Slovenec oziroma dolg na vsakega Slovenca je znašal 12 tisoč 300 in nekaj evrov. Strukturni primanjkljaj – kot sem že povedala, smo praktično najslabši v Evropi, najslabši v evroobmočju. Samo ena država je za dve desetinki slabša od nas in to je Romunija. To je država, s katero se naša Slovenija primerja ali pa tekmuje, če želite. In kakšna bo naša prihodnost s takšnim nahrbtnikom, ki ste ga oprtili na rame Slovenije? Težka in zahtevna. In že danes je treba ljudem jasno povedati, da je odgovornost za slabo stanje vaša. Tako kot ste leta 2008 za sabo pustili bančno luknjo, ki so jo potem morali sanirati vsi davkoplačevalci, tako boste leta 2022 pustili za sabo veliko proračunsko luknjo, zgodovinsko visok javni dolg in hudo bolne javne finance, ki jih bo seveda spet moral reševati nekdo drug. Na tako slabo sliko javnih financ vi dodajate še dve veliki bolečini: znižanje dohodnine za približno eno milijardo in Zakon o dolgotrajni oskrbi, v katerem niste zagotovili ali pa rešili osnovnega problema, to je zagotovitev dodatnih sredstev, ki vsekakor so potrebna za dolgotrajno oskrbo. In v kolikor vam uspe sprejeti omenjena zakona, bodo naše javne finance še v veliko slabšem stanju, kot sem ga opisala. Kaj pa bi mi naredili drugače? Proračunu bi vsekakor sprejemali v Državnem zboru in ne z odloki, tako kot to delate vi. Vsi bi vedeli, zakaj javnofinančna sredstva porabljamo. Za letošnje leto na žalost samo izbranci veste, kam bo šlo milijardo in pol odhodkov, ki ste si jih zagotovili oziroma si jih boste zagotovili z dvema odlokoma. V situaciji zgodovinsko visokega javnega dolga in najslabše strukturne slike javnih financ v Evropski uniji ne bi še dodatno zniževali davkov in s tem prihodkov proračuna. Vsekakor bi naša vlada, kot ti daje možnost zakon, določala cene energentov elektrike in plina in ne bi v tej krizni situaciji to prepustili stihijskemu ravnanju posameznih podjetij. Da je elektrika še vedno lahko poceni, dokazuje GEN-I in očitno se da. Investicije bi načrtovali realno in jih potem tudi izpeljali brez aneksov, kar se danes množično dogaja in podpisuje na vaših ministrstvih. Ob dvigu plač zaposlenim v zdravstvu in socialnem varstvu bi za ta dvig zagotovili sredstva, ne pa svojih dogovorov obesili na rame upokojencev. In namesto Cerkvi in njihovim duhovnikom bi dodatni denar namenili študentom. Vsakemu verskemu uslužbencu ste v času krize namenili skoraj 6 tisoč evrov. Ali veste, koliko ste dali študentom? Dvakrat po 150, 300 evrov! In seveda bi še lahko naštevala, kaj bi naredili drugače. Dokumenti, ki so na mizi, so vaši. Niso dobri za državo. Prinašajo veliko negotovosti za našo prihodnost in z vsemi temi izzivi se bo seveda soočala naslednja vlada. Vi pa boste takrat spet kritični, da je javni dolg previsok in da bi bilo treba znižati DDV. Zaradi vsega povedanega v stranki SAB proračunov seveda ne bomo podprli."
6,ParlaMint-SI_2020-10-15-SDZ8-Izredna-46.u152,OTHER,-1.0,2020-10-15,0.08669714629650116,"Ja, ne vem, sprašujem se, v kateri državi vi živite, in kakorkoli vi temu rečete ali s kakršnimikoli barvami vi slikate današnjo sliko, gre preprosto za razgradnjo sistemov, ki smo jih v tej državi gradili in negovali skozi dolga desetletja. Pa pustimo zdaj ob strani Furs, Surs, policijo, NPU, pa se posvetimo samo zdravstvenemu sistemu. Če bi vi temu sitemu tako zaupali, kot to danes trdite, potem bi tudi prepustili mu nabavo zaščitne in medicinske opreme, ampak ne. Vi ste šli en korak naprej. Ne samo da ste prevzeli to pod svoje okrilje, ampak celo zahtevali zasebne posrednike, nezakonito in to celo dokazano. Zdaj pač nadaljujete to zgodbo razgradnje enega sistema, čeprav v tem zakonu jih je kar nekaj. Najprej ste to počeli malce bolj prikrito, zdaj pa že kar odkrito, ker karkoli rečemo v tem državnem zboru, je itak za vas nagajanje. Kažejo pa ti PKP paketi od 1 do 5 dejansko politično dimenzijo in namero vsega skupaj; torej razgraditi tisto, kar se vam zdi, da bi se dalo še nekaj iz tega sistema izmolsti. Če ne verjamete parlamentu pa nam v opoziciji, pa si poglejte današnji članek v Dnevniku, naslov Evropska komisija: Slovenski načrti povsem razglašeni. Če ste zmogli pripravo PKP5 zakona, potem ste zagotovo v Vladi sodelovali tudi pri načrtih oziroma pri osnutku načrta za okrevanje in odpornost. Evropska komisija pravi, da je presplošen, površno sestavljen, vrednost projektov pa bistveno presega znesek, ki ga je Sloveniji namenila Evropska komisija. Ampak to so samo delčki iz tega članka in kažejo dejansko na vašo dimenzijo. Zdaj tukaj poslušamo o priznanju institucij. Katerih institucij, minister? Evropske komisije? Če je tako mnenje za vas priznanje, potem se lahko hvalite s takimi priznanji, drugače pa ne. In uspehi. Kakšni uspehi!? Reševali smo življenja. Epidemija, sploh pa rezultati epidemije v zadnjih dneh so nam odprli oči in vašo uspešnost, ne glede na to, katerikoli politični struji pripadamo, dokazujejo rezultati. In rezultat vašega sedemmesečnega dela je 700 okuženih na dan in 16 milijard evrov dodatne zadolžitve, če pozabimo na vse deficite proračunske. To je vaš uspeh. In to, da klecajo vsi sistemi, ki so nas do zdaj rešili, ni nas rešila Vlada pri prvem valu, čeprav zame je to enak val, sploh se ni umaknil in val poteka že ves čas od decembra do zdajle. Ni nas rešila Vlada. Rešil nas je učinkovit in požrtvovalen javni zdravstveni sistem, predvsem s primarnim sektorjem. Zakaj je klecnila Italija? Vsi vemo, zakaj. Zato, ker nima primarnega sektorja. Pri njih so osebni zdravniki vsi zasebniki. Zdaj boste vi na ta način, kot so se drugi potopili, reševali čakalne vrste. Pa ne nas slepiti, no! Vsi vemo, za kaj gre. Samo vi boste vzeli neke lepe barve, neke bombončke, jih zapakirali v PKP1, 2, 3, 4, 5 in tako naprej, ker tale zagotovo ni zadnji, in od nas pričakovali, da vas bomo podprli pri tem. Niti slučajno in niti približno."
7,ParlaMint-SI_2010-01-26-SDZ5-Redna-13.u93,SDS,0.91552734375,2010-01-26,0.034974269568920135,"Spoštovani podpredsednik, spoštovani minister, kolegice in kolegi! Triglavski narodni park spada med najstarejše evropske parke. Prvo zavarovanje sega že v leto 1924. Je tudi narodni park v Sloveniji in zato velja za simbol slovenstva. Njegovi cilji so varovanje narave in ohranjanje kulturne krajine, ohranitev izjemnih naravnih in kulturnih vrednot, varstvo avtohtonih, redkih in ogroženih rastlinskih in živalskih vrst, naravnih ekosistemov. Prav tako pa skrbi za ustrezen razvoj v parku v smeri trajnostnega razvoja tradicionalnih gospodarskih panog, predvsem kmetijstva, gozdarstva in turizma, ter izpolnjevanje ustreznih materialnih in drugih pogojev za življenje in delo tukajšnjega prebivalstva. Po drugi strani pa park zagotavlja doživljanje parka na različne načine. Usmerjene z informacijskimi središči, informacijskimi točkami, informacijskimi tablami, parkovnimi potmi, vodenimi izleti, biološkimi delavnicami in tako naprej. Zagotavlja tudi raziskovanje skozi delo na različnih področjih v okviru projektnih nalog. Vsi ti pridobljeni podatki in rezultati se uporabljajo za pripravo strokovnih podlag in usmeritev za nadaljnjo delo. Poleg tega opravlja park tudi vzgojno in izobraževalno delo, pripravo publikacij, načrtovano komuniciranje z javnostjo, oblikovanje in izvajanje različnih izobraževalnih programov in vse drugo. Park pa opravlja svoje poslanstvo tudi kot upravljavec. Strokovno in izvajalsko podpira odločitve o varovanju narave ter razvoju parka in odpira prostor za delo med različnimi interesnimi skupinami in dejavnostmi na zavarovanem območju. Primerno upravljanje omogoča uresničevanje ciljev parka in je zgled za upravljanje in primerno ravnanje na drugih zavarovanih območjih in tudi zunaj njih. Pomemben del naloge je tudi sodelovanje pri pripravi novega predloga zakona o Triglavskem narodnem parku oziroma sodelovanje v proceduri sprejemanja nove zakonodaje. Obstoječi zakon o Triglavskem narodnem parku, sprejet leta 1981, ne omogoča več kvalitetnega izvajanja vseh naštetih nalog, saj je v veliki meri v neskladju z ostalo zakonodajo, ki ureja različna področja. V neskladju je tudi z direktivami iz področja varovanja in razvoja v parkovnih območjih, ki niso vključena v obstoječi zakon. Vlada je v zakonodajni postopek posredovala Predlog zakona o Triglavskem narodnem parku. Besedilo novega zakona je primerno za obravnavo v Državnem zboru. V skladu z Zakonom o ohranjanju narave je Državni zbor kot ustanovitelj narodnega parka dolžan pred sprejemom akta o zavarovanju seznaniti javnost z vsebino novega zakona. Javna predstavitev se opravi z javno obravnavo in javno razgrnitvijo z ustrezno besedilno in kartografsko dokumentacijo. Javna predstavitev in razgrnitev se mora opraviti v lokalnih skupnostih, ki jih zakon obravnava. Verjamem, da bomo po opravljenem predhodnem postopku in pridobljenih pripombah in dopolnitvah lažje in bolj kvalitetno obravnavali predlagani zakon v proceduri v Državnem zboru. Želja vseh nas je, da dobimo kvaliteten in operativen zakon, usklajen z vsemi uporabniki. Zato bomo v Poslanski skupini Slovenske demokratske stranke predlog sklepa o javni predstavitvi zakona o Triglavskem narodnem parku podprli."
7,ParlaMint-SI_2006-05-29-SDZ4-Izredna-18.u18,SDS,0.69384765625,2006-05-29,0.1408892571926117,"Hvala za besedo, gospod predsednik. Spoštovani predstavniki vlade, kolegice in kolegi! Gre za temo, ki je bila v zadnjem mesecu trikrat tudi na dnevnem redu odbora za okolje in prostor državnega zbora, in sicer dvakrat na nujni seji in enkrat na redni. To pomeni, da so se člani odbora lahko dodobra seznanili s to tematiko. Plinski terminali so v luči trenutnih potreb po energentih izredno hvaležna tema in to za vse strani, tako za države, ki se želijo oskrbeti s čim bolj zanesljivimi dobavami virov energije, za investitorje, ki vidijo priložnost za plasma kapitala in tudi države izvoznice energije. Želel bi samo spomniti na zimski zaplet med Rusijo in Ukrajino, pri katerem je Evropska unija sodelovala kot neka kolateralna opazovalka. Na energetskem trgu ponudba enostavno ne more zadovoljiti povpraševanja, še posebej ko gre za dolgoročno oskrbo z energijo. In strokovnjaki zadnje čase že kar naravnost govorijo, da smo v času, ko bo potrebno izkoristiti vse vire, in to ne samo alternativne, ampak tudi klasične. In naftna in plinska polja, ki so do sedaj bila nezanimiva za investitorje zaradi relativno visokih stroškov izkoriščanja, so že postala predmet čisto normalne eksploatacije. Italija v tem konkretnem primeru je znana kot velika porabnica plina z izredno razvejano plinsko infrastrukturo, pa naj gre za zemeljski plin ali pa za tekoči naftni plin. Je navezana na tako imenovani ruski plinovod in ima izgrajen plinovod tudi iz Alžirije preko sredozemskega morja in Sicilije na ""škorenj"". Italija je znana tudi po tem, da okoljsko vprašanje nima ravno prioritetnega vpliva na ali pri investicijskih objektih. Verjetno je potrebno tudi v tej luči okoljsko-varstvenega primanjkljaja iskati vzroke za načrte za izgradnjo plinskih terminalov v severnem Jadranu. V Slovenski demokratski stranki delimo skrb za okolje, še posebej v posegih, ki imajo lahko čezmejne vplive, pri tem pa se zavedamo, da je pri reakcijah potrebno upoštevati pravila dobrososedskih odnosov in domet diplomatskega komuniciranja. Pregreta reagiranja niso vedno dobra in lahko naredijo tudi več škode kot pa koristi. Zato v SDS ne moremo soglašati s trditvami, da je vlada Republike Slovenije zamujala pri svojih odzivih in da bi morala ukrepati ostreje ali da je ukrepala preveč medlo. Že na 6. nujni seji odbora za okolje in prostor 18. aprila so vladni predstavniki predstavili dotedanje aktivnosti vlade napram italijanskim sogovornikom. Priznati je potrebno, da je bila v tistem obdobju Italija v primežu predvolilnih aktivnosti, vendar to ne more biti nikakršen izgovor. Odbor je v celoti podprl tedanje aktivnosti vlade, dal pa je jasen signal, da mora zahtevati od Republike Italije celovito dokumentacijo o obeh terminalih ob upoštevanju konvencije o čezmejnih vplivih. Pri svojih nadaljnjih korakih moramo upoštevati celovito problematiko severnega Jadrana. Gre za varnostni vidik ob dejstvu, da je v Trstu že vrsto let naftni terminal, ki preko naftovoda oskrbuje rafinerijo v nemškem Ingolstatu s kapaciteto nekaj milijonov ton. Že najmanjša nesreča bi lahko imela katastrofalne posledice. Poleg tega je na dnu severnega Jadrana nekaj tisoč ton živega srebra, po nekih resnih podatkih okrog 30 tisoč ton. To so dejstva, ki so več kot zaskrbljujoča in jih je nujno upoštevati ob možni predvideni investiciji, še posebej pri tako imenovanem ""offshore"" terminalu, to je tistem terminalu na morju. Posebej zanimivo pa je dogajanje v zvezi z odmevi na predvideno gradnjo na italijanski strani. Očitno je bila predvidena gradnja skrbno varovana skrivnost, kajti drugače si v SDS ne moremo in ne znamo razlagati dejstva, da so neposredno prizadete občine na italijanski strani bile o predvideni gradnji obveščene izredno pozno, in sicer za tako imenovani morski ""offshore"" terminal šele 5. aprila 2006 in za zemeljski terminal žal šele 21. aprila 2006. Takšno mnenje velja ne glede na to, da imajo na italijanski strani drugačno hierarhijo postopkov gradnje od naše, in jo mi mogoče marsikdaj ne razumemo. Pri tem pa obstaja dejstvo, da je že 11. marca, to se pravi več kot mesec dni prej, preden so italijanske občine sploh izvedele, minister za okolje in prostor pisal italijanskemu ministru o tej problematiki, pa 5. aprila ponovno, 18. marca pa minister za okolje in prostor predlaga italijanskemu kolegu sklenitev posebnega medvladnega protokola, ki bi opredelil način modaliteto in časovnega aspekta skupne strateške presoje vplivov predlaganih in morebitnih, tudi mogočih projektov v severnem Jadranu in se zavzel za regionalni pristop, ki ga priporoča in spodbuja tudi evropska komisija. 28. marca pa se je zunanji minister spet veliko prej, preden so bili v italijanskih občinah obveščeni o tem, sestal z guvernerjem Furlanije-Julijske krajine, gospodom Illyjem. Kot je poročal tržaški Il Piccolo, je bilo kar nekaj negativnih odmevov na italijanskih strani. Poleg tega pa naj bi Illy miril slovensko stran. Kaj to pomeni, to vedo udeleženci sami? Prav gotovo pa je naš zunanji minister zastopal stališča Republike Slovenije, kajti drugače ne bi mogli biti nezadovoljni na drugi strani. Vse to in druge aktivnosti so se dogajale prej, preden so bile o gradnji sploh seznanjene italijanske občine. Torej vlada je izvajala postopke prej, preden so neposredno prizadeti sploh izvedeli, kaj jih čaka. Sklepe, ki jih je sprejel odbor za okolje in prostor, bomo v SDS podprli, ker menimo, da so lahko podpora našim vladnih predstavnikom pri pogajanjih z Republiko Italijo. S tega stališča je lahko tudi takšna seja pozitivna. Ne moremo pa soglašati z navedbami, da so odzivi bili pozni, medli ali pa mlačni. Hvala lepa."
7,ParlaMint-SI_2009-11-18-SDZ5-Redna-11.u161,SDS,0.66357421875,2009-11-18,0.20066605508327484,"Hvala, spoštovani predsednik. Cenjene kolegice in kolegi, spoštovani minister! Natura 2000 je evropsko omrežje posebnih varstvenih območij, ki so jih določile države članice Evropske unije. Njen glavni cilj je ohraniti biotsko raznovrstnost za prihodnje rodove. Na varstvenih območjih želimo ohraniti živalske in rastlinske vrste ter habitate, ki so redki ali pa so v Evropi že ogroženi. Evropska unija je omrežje Nature 2000 uvedla kot enega od pomembnih delov izvajanja habitatne direktive in direktive o pticah. Slovenija je ob pridružitvi Evropski uniji določila seznam naravnih območij, ki ustrezajo merilom obeh direktiv. Direktivi podpirata trajnosti razvoj, ki lahko zadovoljuje potrebe sedanjih rodov, hkrati pa ne škoduje potrebam prihodnjih. Na varstvenih območjih Natura 2000 direktivi ne izključujeta človeške dejavnosti, vendar pa moramo zagotoviti, da te dejavnosti ne bodo ogrozile narave, temveč bodo, kadar bo to mogoče, njeno ohranjanje podpirale. Do tu je vse lepo in prav, vendar pa se je potrebno vprašati, kje v teh direktivah je človek in njegova potreba po razvoju in eksistenci. Ali je vloga razvoja in obstanka poseljenosti ljudi obravnava z enakimi merili, kot se uporablja za druge habitate? Vprašanje je vsekakor zelo umestno, saj se pri postopkih za umeščanje območij v Naturo 2000 ni upoštevalo mnenj ljudi in lokalnih skupnosti. Še posebej lokalne skupnosti so bile v postopkih izigrane, kar je tudi v neskladju z Ustavo in Zakonom o lokalni samoupravi, ki nalaga lokalnim skupnostim, da skrbijo za planiranje v prostoru. Vlada trdi, da se je mudilo pred vstopom v Evropsko unijo. Podatki poleg hitenja, ne razvojnega pogleda in nesodelovanja z lokalnimi skupnostmi pokažejo še na tipično slovensko lastnost - radodarnost, saj je v Sloveniji v omrežju Nature 2000 vključenih že skoraj 36% ozemlja oziroma 286 območij, pomembnih za ohranjanje vrst iz EU direktiv. Slovenija naj bi skozi omrežje Natura 2000 prispevala k ohranjanju biotske raznovrstnosti. Na drugi strani pa naletimo v praksi na realne probleme, ki se kažejo v neuspešnih poskusih razvoja gospodarstva, turizma in kmetijske dejavnosti, ter probleme umeščanja prometne in druge infrastrukture v območjih Nature 2000. Poleg tega pa naletimo še na eno slovensko pomanjkljivost, to je nesodelovanje subjektov s strani države. Osnovni cilj Nature 2000 je ohraniti in povečati biotsko pestrost v območju Evropske unije za prihodnje rodove z omogočanjem odgovornega trajnostnega razvoja. Del tega cilja pa je tudi spodbujati tradicionalno sobivanje ljudi in narave. Območje Nature 2000 so živa območja, ki jim dajemo pomen tudi ljudje, zato je zelo pomembno tudi iskanje razvojnih priložnosti. Operativni program izpostavlja nekatere nove priložnosti za lokalni oziroma regionalni razvoj, zlasti na področju kmetovanja, turizma, rekreacije in sorodnih dejavnosti. Vendar pa je realizacija razvojnih priložnosti in možnosti v območjih Nature 2000 pri nas obsojena na neuspeh, navkljub temu, da jih direktive podpirajo. Vsaki novi pobudi pretehta varstvena funkcija in zaščita habitatov, z izjemo človeka, pred razvojno in ekonomsko utemeljenostjo. Sistem delovanja naših izvajalcev programa Nature 2000 je zgrajena skoraj v absolutni prepovedi česarkoli novega, kar bi pomenilo povečanje ekonomske moči prebivalstva na tem območju. Infrastrukturni in drugi večji objekti so obsojeni na neuspešno pridobivanje dovoljenj tudi v primeru, da so po vseh merilih Evropske unije ekološki in zmanjšujejo emisije toplogrednih plinov. Na žalost se na enak način lotevamo pisanja področne zakonodaje tudi na drugih področjih, povezanih z varstvom narave, kjer so vsi drugi vplivni pogoji bolj važni, kot so pa tam živeči ljudje, ki so tako pokrajino, kot jo imamo in jo želimo dodatno zaščititi z zakoni, ohranili, brez da bi jim kdo predpisoval. Zato bi rad opozoril vse, ki sodelujejo pri prepisovanju direktiv in pisanju zakonodaje, predvsem na okoljskem in prostorskem področju, naj včasih prisluhnejo tudi ljudem, ki tam živijo in delajo, ter ostalim subjektom, ki želijo v naš slovenski prostor umestiti tudi razvojne komponente. Naj se ne sprejmemo novi zakoni zaradi všečnosti do Evrope in želje po tem, da smo prvi med evropskimi državami, ki implementirano določeno direktivo. Prvi preizkus glede tega bo že sprejemanje Zakona o varstvu okolja, kjer bi zopet želeli biti prvi v Evropski uniji. Bojim pa se, da se zakonu obeta podobna usoda, kot smo jo doživeli pri Naturi 2000. Zakon bo zapisan kot sprejet, v praksi pa bo namesto reševanja težav ustvarjal nove, zato predlagam krepek razmislek pri tem zakonu."
7,ParlaMint-SI_2019-07-09-SDZ8-Redna-10.u302,SDS,-0.919921875,2019-07-09,0.06629350781440735,"Hvala. Se pravi, če sem prav razumel, bo od zdaj naprej samo en postopek, bo skrajšan, bo samo en organ odločal o odločbi za izreden odstrel. Ker to, da se trije organi v tej državi ukvarjajo s tem, ali bomo ustrelili enega volka na hitro ali ga ne bomo, to ni smiselno. To je neumno. Ne more najprej Zavod za gozdove, potem še Zavo [[…]]Kaj ima tukaj Zavod za varstvo narave? Kaj se imajo oni za ukvarjati z nekim volkom? [[oglašanje iz dvorane]] Pa ni važno. Dajte tam spremeniti. Ministrici smo že zadnjič rekli glede te habitatne direktive, pa se nič ne naredi na tem. Trije organi se ukvarjajo s tem samo zato, da imamo tam zaposlene neke birokrate, ki vlečejo denar iz državnega proračuna in otežujejo normalno življenje na podeželju. Če imam prave informacije, ali drži, da je interes tukaj izrazilo društvo Dinarikum iz Ljubljane? Zdaj mi pa vi povejte, kaj se ima eno društvo iz Ljubljane tukaj za vmešavati, ali bomo uplenili enega volka v Poljanski dolini ali ga ne bomo. Nimajo se kaj vmešavati, ker ne živijo oni gor, ampak mi živimo gor. In prosim, dajte spremeniti zakon, da se bo to uredilo. Če bo prišel volk v Ljubljano, naj se oni z njim tukaj ukvarjajo, pa naj nasprotujejo odstrelu v Ljubljani. Podeželje pa naj pustijo pri miru oziroma če bi bilo kakšno naravovarstveno društvo na tistem koncu, naj se oni pritožijo. Ne more se pa nekdo, recimo, kaj jaz vem, zdaj bi bilo tam eno društvo na Primorskem in bi se pritožilo za Goričko, če bi bil nek izreden odstrel. Ne gre na ta način. Zanima me, gospod minister: Kaj boste naredili, da ne bo potrebno trem organom odločati za to? Kdaj bomo prišli tako daleč, da bo tudi za volka ustna odločba za izredni odstrel? Kaj boste naredili, da ne bodo te naravovarstvene organizacije diktirale, kako bomo živeli mi na podeželju?"
7,ParlaMint-SI_2018-01-22-SDZ7-Redna-37.u126,SDS,-0.92333984375,2018-01-22,0.09643188118934631,"Hvala ministrici za odgovor. Mislim, da je nekatere stvari lepo povzela, ampak še vedno se nismo dotaknili bistva. Jaz sem ravno opozoril na to, da na papirju vse velja v tem sistemu. Sami ste povedali, da je izdanih več kot tisoč nekih dovoljenj, ampak težave se nam dogajajo ravno v teh mejnih primerih, ko objekt ni zavezan monitoringu, ni zavezan po direktivi SEVESO; dobil je sicer okoljevarstveno dovoljenje, ki ni bilo po tistem rigoroznem postopku; gre pa za obrate, ki imajo zelo nevarne snovi v primeru odlaganja ali nekega predelovanja. So pa vedno pod to mejo monitoringa, ki se dotika večjih industrijskih objektov, ki imajo te stvari urejene. Če boste pogledali v zadnjem obdobju v Sloveniji, na teh objektih, ki imajo predpisan monitoring, ki imajo v bistvu vse pogoje iz direktive SEVESO izpolnjene, nismo imeli nekih izrednih dogodkov. Zato sem jaz opozoril, ali ste mogoče preverili, ali je naša zakonodaja, predvsem na teh mejnih zadevah, res ustrezna. Kajti v letu 2017 se je dogajalo preveč takih neljubih dogodkov, ki jih vi sicer na papirju imate rešene; v praksi pa povzročajo težave. Druga težava, ki se pojavlja pri tem, je, ali so inšpekcijske službe v takih primerih ustrezno odreagirale oziroma ali je ta nadzor dovolj uspešen. Kajti ko se nekdo izogne nekim pogojem, ki jih predpisuje neka direktiva, je v bistvu v nekem boljšem položaju tudi vizavi nekega drugega industrijskega objekta, ki je bil zaradi svojih gabaritov, števila zaposlenih in količine nekih snovi zavezan nekemu poročanju. Tukaj imamo mi po mojem mnenju težavo in zato tudi to vprašanje."
7,ParlaMint-SI_2016-03-03-SDZ7-Redna-16.u100,SDS,-0.9853515625,2016-03-03,0.011751634068787098,"Hvala lepa. Še nekaj razmišljanj glede na samo razpravo. Poglejte, kako te stvari izgledajo v praksi pri nas v Sloveniji. Umeščanje prve vetrnice na Golem rebru, ki je trajalo 12 let, se vprašajmo, ali je to okoljska škoda ali je to gospodarska škoda. Zame je to gospodarska škoda. In takšnih primerov je še kar nekaj. Nadalje, ta bojazen, kako mi znižujemo standarde in tako naprej. Ni res, v Sloveniji smo po vseh merilih z mejnimi vrednostmi nad evropskim povprečjem. Poglejte, Slovenija ima največjo površino zavarovanih površin Nature 2000. Največ v celi Evropi. Tudi ta zakon, ki daje možnost manj strogih mejnih vrednosti in ukrepov okoljevarstvenih dovoljenj, se pravi, to možnost daje evropska direktiva, smo mi v zakonu [[…]]Dobro ga razumem, vlada lahko določi pravila, ki so lahko nižja ali višja. Ampak v zaključku tega člena smo napisali, ""zahtevane vrednosti v teh podrobnejših pravilih pa so lahko določene tudi strožje, kot določajo zaključki sistema BAT"". Smo že nakazali jasno v tem členu, da v Sloveniji se bomo pa verjetno odločili, da bomo tu postavili strožjo mejo. Skratka, te bojazni, če pogledamo v praksi, v tej Sloveniji ni, ker smo povsod strožje nad nekim evropskim povprečjem. Potem je bila izpostavljena tudi dilema s strani gospe Poropat, češ, investitorji bodo objekte zgradili brez okoljevarstvenega dovoljenja, potem pa bodo izsiljevali pridobitev okoljevarstvenega dovoljenja. Ja, to se je dogajalo 30 let nazaj po tem sistemu. Danes pa tako naivnega investitorja, da bo šel po taki poti pridobivati okoljevarstveno dovoljenje, takšnega pa danes sigurno ne boste več našli, ker vsak bo zelo dobro premislil, kam bo investiral in vložil svoj evro. Posebej, če to vlaga v Sloveniji. Precej z lahkoto se bo odločil, če bo vlagal v kateri izmed sosednjih držav. Zakaj? Zato ker so merila, pravila v Sloveniji precej strožja. V tak riziko se v Sloveniji sigurno noben investitor ne bo podal, tako da ta bojazen tu dejansko tudi odpade. Je praktično ni. Hvala."
7,ParlaMint-SI_2011-03-02-SDZ5-Redna-25.u234,SD,0.6806640625,2011-03-02,0.1105603277683258,"Hvala za besedo in lep pozdrav tudi v imenu Poslanske skupine Socialnih demokratov. V poslanski skupini cilj zakona, ki naj prodajalce in kupce spodbuja k večkratni uporabi nakupovalnih vrečk, podpiramo in je to zelo dobra usmeritev. Podpiramo tudi upoštevanje že uveljavljenega načela v Sloveniji ""onesnaževalec naj plača"". Predlagatelji pa opredeljujejo v tem zakonu kot onesnaževalca trgovca, ki ponuja vrečke kupcem. Zakon pa predvideva tudi nov posebni okoljski prispevek, zbrana sredstva pa naj bi se preko postopkov dodeljevala državljankam in državljanom v njihovo uporabo, seveda pa, ko pogledamo v vsebini zakona, za kaj naj bi uporabljali ta sredstva, ugotovimo, da naj bi šlo za nove naložbe v rabo obnovljivih virov energije in večje učinkovitosti stanovanjskih in večstanovanjskih stavb in za kreditiranje okoljskih naložb občanov. Tudi ta rešitev nam je sicer izjemno draga, vendar je v nasprotju z evropskim in tudi našim pravnim redom. In tukaj se tudi začenjajo težave pri vsebini tega zakona. Ta sredstva bi lahko uporabljali za zmanjševanje odpadkov, za predelavo odpadkov, skratka za programe varstva okolja. Poleg tega je tudi sama višina okoljske dajatve ocenjena na 0,5 evra za plastične vrečke, 0,4 evra za biorazgradljive in 0,2 evra za tekstilne vrečke. Torej vključujejo v program obdavčitve tudi vrečke, ki so razgradljive, kar odstopa od načel direktive in tudi naših prizadevanj za zmanjševanje odpadkov. Upoštevati pa tudi moramo, da so trgovci v ceno vrečke že vključili prispevek za razgradnjo vrečke, ki ga plača proizvajalec. Ta strošek so trgovci prenesli v ceno, zato opozarjamo na dvojnost obdavčitve in pomanjkanje kriterijev za določitev višine nove okoljske dajatve. Na prvi pogled je sicer pol evra majhen strošek, toda velikokrat se zgodi, ko prištejemo vse stroške k tej vrečki in samo ceno vrečke, da je mogoče vrečka več vredna kot pa vsebina, ki jo kupiš zato, da rešiš neke svoje probleme. Poleg tega se moramo zavedati, da v Sloveniji že plačujemo okoljske dajatve za odlaganje odpadkov. Srečujemo se tudi s pritiski upravljavcev in izvajalcev javnih služb na tem področju za zviševanje cen tako za odvoz kot tudi za odlaganje in predelavo odpadkov. Torej gre za izjemno kompleksen sistem obvladovanja odpadkov, zato je treba tudi to upoštevati pri razumevanju tega zakona in pripravi rešitev, ki bi mogoče bile še sprejemljive v nadaljevanju postopka v sami vsebini zakona. Zato smo tudi izjemno zadovoljni, da Vlada pripravlja uredbo, ki želi ravno tako rešiti problem obvladovanja odpadne embalaže in tudi teh nakupovalnih vrečk. Če pogledamo v časovni postopek oziroma čas, ki je potreben za to, da sprejmemo en zakon ali uredbo, menimo, da bi bilo možno z uredbo hitreje rešiti ta problem, predvsem pa se izogniti številnim zapletom, ki bi mogoče nastali pozneje zaradi dvojne obdavčitve in zaradi nekaterih nesistemskih rešitev pri namenjanju sredstev, ki se naj bi zbirala v ta namen. Tako menimo, da bi za nadaljevanje obravnave in sprejetje tega zakona bilo besedilo treba temeljito proučiti in predvsem izčistiti. Menimo, da bi v tem obdobju zagotovo Vlada tudi že pripravila ustrezne uredbe. Tako bomo tudi v nadaljevanju razprave poskusili prisluhniti vsem možnim rešitvam, ki bi pripeljale do tega, da se resnično uporablja manj vrečk v Sloveniji in se s tem zmanjšuje onesnaževanje okolja. Za nas bo sprejemljivejši tisti ukrep, ki ga bo možno hitreje dejansko tudi izvesti. Hvala."
7,ParlaMint-SI_2006-02-01-SDZ4-Redna-13.u134,SD,0.591796875,2006-02-01,0.3504214882850647,"Hvala predsedujoči še enkrat za besedo. Socialni demokrati predlog zakona o spremembah in dopolnitvah zakona o varstvu okolja podpiramo, saj se zavedamo, da gre za prenos ene pomembnih direktiv. Ta direktiva na evropski ravni prinaša enega od ekonomskih instrumentov obvladovanja podnebnih sprememb, ki jih je mednarodna skupnost sprejela z uveljavitvijo okvirne Konvencije Organizacije Združenih narodov o podnebnih spremembah in na njegovi podlagi sprejetega Kjotskega protokola. Torej, gre za zelo zahteven proces, ki pa po svoji vsebino očitno vključuje tudi trgovanje s pravicami do emisij toplogrednih plinov. O tem predlogu bo država določila v državnem načrtu razdelitev emisijskih kuponov, del izvajanja direktive pa bo vlada prihranila za sebe, če lahko temu tako rečemo in bo izvrševala določitev kriterijev za odobritev skupnih projektov in skupnih naložb pač v skladu s kriteriji, ki jih bo določila s svojimi internimi akti oziroma akti, ki so v njeni pristojnost, tako da upamo, da bo tudi ta rešitev, ki ne bo deležna razprav v državnem zboru, ustrezna za dosego ciljev, ki so v tej direktivi seveda zapisane. Drugo poglavje oziroma druga tema, ki je obravnavana v tem predlogu zakona o varstvu okolja, se nanaša na celovito presojo vplivov na okolje. Gre predvsem za celovito presojo vplivov na okolje v postopku priprave plana, programa načrta ali drugega splošnega akta in njegovih sprememb. Celovita presoja vplivov se izvede za plan, ki ga na podlagi zakona sprejme pristojni organ države ali občine, tako za področje urejanja prostora, upravljanja voda, gospodarjenja z gozdovi, ribištva, rudarstva, energetike, industrije prometa, ravnanje z odpadki. Gre pa v Sloveniji tudi za območja, ki imajo že zakonsko predpisano, da v vsakem primeru morajo izdelati celovito presojo vplivov na okolje, to pa so tista območja, ki so vključena v Naturo 2000. Torej, nekje od 35% površine Slovenije je vključeno v Naturo 2000 in za tiste občine, ki imajo to območje, je ta presoja vpliva na okolje nujna. Dosedanje zakonske rešitve niso občinam zagotavljale dodatnih sredstev za celovito presojo vplivov na okolje, čeprav je država to nalogo na teh območjih Nature 2000 naložila občinam, da jo morajo izdelati. Rešitve, ki so v tem zakonu bile prvotno predvidene, so bile usmerjene v to smer, da se del teh stroškov sicer prizna, in sicer gre po prvotnem predlogu predlagatelja za stroške revizije takšne celovite presoje vplivov na okolje. Na odboru smo vendarle dosegli spremembo, tako da se s strani državnega proračuna financira tudi okoljsko poročilo, ki je podlaga za izdelavo celovite presoje vplivov za okolje, vendar še vedno v naši poslanski skupini menimo, da ta ukrep ni zadosten in da, če je država nekaj naložila lokalnim skupnostim preko Nature 2000, potem seveda je potrebno te stroške v celoti tudi prevzeti. Zato smo tudi vložili še dodaten amandma, ki govori o tem, da država prevzame tudi stroške celovite presoje vplive na okolje na območjih Nature 2000. Sicer pa pozdravljamo rešitev, da so občine po tem zakonu upravičene do dela plačila koncesije, ki pripada državi za izkoriščanje naravnih bogastev. Problem pri tem vidimo samo v tem, ker ni določenih kriterijev, v kakšni višini naj bi ta del plačila pripadal občini in ker je Natura 2000 zagotovo ena od tistih območjih, ki je eno najzahtevnejših, predlagamo v našem amandmaju, da tem občinam pripada najmanj 70% tega plačila. Kajti v smernicah pri Naturi 2000 zasledimo zelo hude omejitve, ki govorijo o tem, da se gradnja prometnic omejuje, da se nizki preleti plovil izvršujejo izven ekološkega območja, da krčitev gozdov ni dopustna, da gozdnih površin ni mogoče koristiti v času, bom rekel, gnezdenja ptic in podobno. Skratka, zelo veliki stroški nastajajo in želimo, da se ti tudi upravičeno namenjajo v ta območja v večji višini."
7,ParlaMint-SI_2006-05-29-SDZ4-Izredna-18.u4,SD,0.58447265625,2006-05-29,0.02772282250225544,"Spoštovane kolegice in kolegi, predstavniki vlade, lep dan! Dovolite mi, da dopolnim kolega Gantarja in dodatno obrazložim razloge, ki so nas vodili k sklicu te seje in cilje, ki jih zasledujemo. Glejte, od sprejetja resolucije o pomorski usmeritvi Republike Slovenije dalje stavimo vsi, skoraj vsi, kdo več, kdo manj, na razvojne priložnosti, ki jih ponuja pomorstvo. Stavimo na Luko Koper, na njeno nadaljnjo poslovno rast, na interes, ki ga izkazuje širša srednjeevropska okolica za koriščenje njenih storitev in za povečevanje njenih zmogljivosti. Stavimo na odprtje tako imenovanih jadranskih avtocest, stavimo na nadaljnji razvoj Splošne plovbe, pa tudi na navtični in drugi obmorski turizem, na prijazno zdravo, kolikor lahko še naravno okolje, ki je predpogoj za vsakršno tovrstno ambicijo. Trudimo se obvarovati, kar še ostaja, od enega od pomembnih pričevanj kulturne dediščine in kulturne identitete tega prostora. To je ribištvo. Za vse to je prostor, kot vemo, odmerjen. Zato mora vsakršno načrtovanje posegov vanj slediti načelom skrbnosti, previdnosti, preudarnosti, racionalnosti in funkcionalnosti. Tudi prostor, namenjen plovbi, ni v izobilju. Želimo si povečevati tonažo pretovora v luki in dobiček iz tega naslova. Seveda! A čim več z blagom in tovori, ki se z okoljem, naravo in varnostjo ljudi ne tepejo, in čim manj - težko jih je povsem preprečiti, ne da bi tvegali tudi hujših poslovnih škod - s tistimi, ki so manj prijazni oziroma bolj nevarni. Verjetno smo že slišali, če že ne prej, vsaj te dni, za memorandum med Slovenijo, Hrvaško in Italijo o shemi ločene plovbe, ki ga je sprejela mednarodna pomorska agencija in ki koristi temu, da se zagotovijo čim bolj varne in tekoče plovne poti. Stroka in ob njej sama pristojna država uprava nas opozarjata, da bi postavitev in obratovanje terminala na morju na lokaciji, ki je predvidena, ogrozila in celo onemogočila izvajanje tega dogovora in reda, s čimer bi se varnost plovbe, ki je danes zagotovljena, močno poslabšala. Nova situacija bi terjala spremembo plovnih poti s posledično večjo gostoto prometa v koridorjih, ki so že danes na robu zmogljivost. O vplivih na morskih habitatih, na mikroklimo, na floro in favno, na vodne tokove, temperaturo, kakovost vode, na prehrambeno verigo, na ribje staleže, na ribiške dejavnost, na turizem, na marsikaj še so povedali te dni, ki znajo povedati bolje drugi, zato o tem dovolj. Raje se vrnimo k osnovnemu vprašanju našega sklica: koliko je storila vlada, koliko mi vsi, da bi se pravočasno branili nevarnosti, ki jih realizacija obeh projektov prinaša. Ali smo bili učinkoviti in če nismo, kaj naj še postorimo, da bomo? Priznajmo si, da kljub pospešeni dejavnosti vlade, ki jo je moč zaznati v zadnjih tednih in ki je tudi razvidna iz priloženega poročila o sklepih vlade in za katero v koaliciji trdite: več, bolje se ni dalo, se je težko znebiti občutka, da je Slovenija vendarle nekoliko preveč oklevala pri dojemanju razsežnosti in posledic te zgodbe in pri iskanju poti in načinov, da bi svoje pomisleke in skrbi pravočasno sporočili italijanski strani. Težko se je znebiti vtisa, da se je zganila le zaradi vse bolj zaskrbljenih, argumentiranih, jeznih odzivov najbolj prizadete javnosti in zaradi dejavnosti tudi opozicije. To oklevanje zagotovo ni prispevalo k izkazovanju avtoritete, ki jo naša država kot članica Evropske unije ter kot soseda ter partnerica v vseh relevantnih mednarodnih konvencijah in dogovorih ima pri dopovedovanju spoštovani in prijateljski sosedi, da jo je bila dolžna jemati resno oziroma kot enakopravno sogovornico že pri snovanju, načrtovanju in morebitni realizaciji projektov. Gre namreč za dve infrastrukturni pošasti, ki sta eminentne čezmejne narave zaradi evidentnih čezmejnih vplivov na okolje, ki meja, kot veste, ne pozna. In še bolj zaradi neposrednega, fizičnega poseganja v primeru platforme na morju v teritorialno suverenost Republike Slovenije. Varnostni pas, kot ste se že brali ali slišali, okoli tega objekta vstopa v globini parih kilometrov v naše vode. Že sama ta okoliščina je opravičevala in terjala takojšen formalen protestni odziv zunanjega ministrstva, ki bi še kako koristil temu, da bi se italijanska stran od naročnikov preko načrtovalcev projektov do vseh odgovornih za njuno realizacijo zavedala, da je morala stopiti korak in Slovenijo pozvati zraven ali jo vsaj povprašati za privolitev v to, da se del njenega ozemlja zajame v snovanje načrtov. Vse to se, žal, ni zgodilo in oba projekta sta nemoteno nadaljevala vsak svojo pot. Najdlje je prišel, kot smo slišali in vemo, projekt oziroma objekt v Žavljah pri Miljah. Sedaj sta že v taki fazi, da je njuna vrnitev na izhodišče nekoliko težavna. Več denarja, kot vemo, je že investiranega v nekem objektu, večja je moč investitorjev. Ni pa nemogoča, če bo naš odziv partnersko odločnejši in ne več oklevajoč, če bodo naše zahtevne pravno in strokovno utemeljene, če bo naša vizija o koriščenju in upravljanju severnega Jadrana, tudi ko gre za določitev energetskih poti, jasna, dosledna, dolgoročna in uresničljiva ter skladna z evropskimi smernicami in dogovori. Mene gotovo veseli, da je vlada končno ugotovila, da bi imela gradnja in obratovanje terminalov znatne, ponavljam oceno vlade, znatne čezmejne vplive na območju Slovenije in da je minister za okolje in prostor, gospod Podobnik, pozval italijanskega kolega k čimprejšnjemu srečanju oziroma k sklenitvi protokola med vladama o posvetovanju glede čezmejnih vplivov izvedbe planov in programov na okolje. Toda problem ni samo prometno-okoljski, je tudi političen. Zato bo podpora predloženim sklepom še kako dobrodošla, ker bo vladi zagotovo okrepila mandat. Upanje, da bodo bolj odločna prizadevanja vlade obrodila želene sadove oziroma da bo zgodba ustavljenja ali vsaj upočasnjena oziroma da se jo bomo lotili drugače, kot povedano, bolj složno, partnersko in spoštljivo do prostora in njegovih prebivalcev, do njihovih skrbi za zdravo in varno prihodnost, se razbira tudi iz vrste okoliščin v sami italijanski soseščini, ker je javnost nič manj zaskrbljena, kot je slovenska. Predsednik odbora Furlanije-Julijske krajine gospod Ricardo Illy, največji zagovornik terminalov, potem ko sta se le ta znašla na velikem zvonu, česar si seveda sam ni želel, je spoznal, da za pomiritev strasti kurtoazno snidenje z našim zunanjim ministrom ni bilo dovolj. Da na silo ne bo šlo in sporočil ter priporočil je italijanski vladi dvoje, da naj se rok posredovanja mnenj prizadetih italijanskih občin podaljša za mesec dni, kar koristi tudi nam, in da naj se Slovenijo ustrezno vključi v nadaljevanje postopkov. Tudi trem obalnim poslancem, Pečanovi, Pavlih in moji malenkosti, ki smo mu bili pisali in ga zaprosili za sprejem že konec marca, je odgovoril v pomirljivem tonu, sicer brez povabila na srečanje, a s priloženim obsežnim debelim prostorskim deželnim planom Furlanije-Julijske krajine, ki ga je poslal minule dni, kot sem bral, tudi predsedniku vlade, gospodu Janši, in odgovoril je tudi s pripravljenostjo do dodatnih informacij. V tem času so prizadete italijanske občine, izvedel sem včeraj, razen Trsta, baje oblikovale negativno mnenje do obeh terminalov. Torej, Gradež, Tržič, Milje, Devin, Nabrežina. Okoliščina, ki daje upati, še bolje ta, da je ministrstvo za okolje in prostor novi italijanski premier Romano Prodi zaupal Pecoraru Scaniu, ki je vodja Zelenih, to pa je stranka, ki je v sosednji deželi odločen nasprotnik postavitve dveh terminalov. Domnevamo lahko, da bi mu naš, slovenski ""ne"" ali naš ""pojdimo naprej skupaj"", še kako dobro prišel, ko bo moral s tem vročim kostanjem rokovati in paziti, da se z njim ne opeče. Ne zamudimo torej priložnosti še tokrat, ko smo jo že zamudili nekaj tednov nazaj na prvi seji odbora za okolje in prostor na to temo. Vlado pozovimo, naj gre dlje od že sprejeta, naj jasno zahteva od Italije, da se postopki presoje vplivov na okolje in izdelava varnostnih ocen ter tveganj vrneta v začetno fazo, naj jo opozori, da jo bo v nasprotnem primeru zatožila Komisiji evropskih skupnosti zaradi kršenja direktiv Evropske unije v zvezi s presojo čezmejnih vplivov, samo vlada ugotavlja, da se je to že zgodilo, in naj zahteva tudi, da se za to presojo ustanovi mešana neodvisna strokovno znanstvena komisija ter naj jo pozove skupaj s Hrvaško k nadaljevanju že pričetih pogovorov o razglasitvi severnega Jadrana za ekološko občutljivo in zaščiteno območje. V tem kontekstu bi koristilo tudi iskanje poti k oblikovanju skupne politike oskrbe prostora s plinskimi in tekočimi gorivi, da bo dostava zemeljskega in tudi naftnega plina in drugih okolju nevarnih energentov sledila načelom dejanske potrebe, okoljske in varnostne sprejemljivosti in ne zgolj poslovnim interesom. Pobudniki današnje seje verjamemo, da obstajajo bolj varne in obče sprejemljive lokacije za postavitev tovrstnih platform, če jih že potrebujemo. Naj tu, ko postavljam ta vprašaj, prenesemo opozorilo italijanskih naravovarstvenikov, ki ni bilo demantirano, da Furlanija-Julijska krajina še nima svojega energetskega plana in da je energetsko že povsem preskrbljena; da gre torej pri obeh terminalih le za poslovni interes in ne za dejansko potrebo te dežele. Res da znajo biti rešitve na bolj varnih lokacijah tudi dražje, a varnost in zdravje prostora in ljudi ne smeta imeti cene. Torej, pozivam vas, da složno podpremo sklepe in odbora in tudi predlagateljev. Hvala."
7,ParlaMint-SI_2008-04-02-SDZ4-Redna-37.u41,SD,-0.93359375,2008-04-02,0.012867800891399384,"Hvala lepa za besedo, gospod predsedujoči, podpredsednik. Spoštovane kolegice in kolegi! Danes mi je še bolj jasno, zakaj se tako malo ali pa premalo naredi na tem področju. Ko poslušam tiste, ki se dolgo časa ukvarjajo le s celostno obravnavo teh problemov, in v tem je ravno problem, da malo naredimo. In odgovor na malo ciničen očitek o zgledu, ki bi ga naj imeli predlagatelji, je zelo preprost. Tisti, ki troši javni denar in ne svoj, mora občasno dajati zgled. In pri javnem naročanju je eden od malih momentov, so lahko to storimo. V Poslanski skupini Socialnih demokratov podpiramo predlog zakona in njegov osnovni namen, ki je preprečiti glede na porabo goriva in izpuste toplogrednih plinov morebitno neracionalno nabavo osebnih vozil za vse naročnike po Zakonu o javnih naročilih. Podpiramo predlog, da pri javnem naročanju osebnih motornih vozil zakon daje prednost avtomobilom, ki manj obremenjujejo okolje od primerljivih. Torej, da morajo državni organi in lokalne skupnosti in drugi zavezanci Zakona o javnih naročilih, ki letno kupijo tudi več kot tisoč avtomobilov, uveljaviti ukrepe, ki bodo zmanjševali ali vsaj omejili izpuste toplogrednih plinov ter porabo fosilnih goriv. S tem ukrepom bi zmanjšali emisije CO2 v zraku za cca 500 do tisoč ton. Sedaj veljavni Zakon o javnih naročilih določa zgolj splošna pravila za pripravo javnih naročil in v ničemer ne preprečuje kupovanja motornih vozil z relativno zastarelo tehnologijo zavezancem Zakona o javnih naročilih. Kljub temu, da Vlada Republike Slovenije meni, da predlog zakona posega na področje, ki je v Republiki Sloveniji že ustrezno urejeno, je potrebno jasno povedati, in še enkrat jasno, da temu ni tako, da konkretnih potez, ki bi bile zavezujoče za zavezance Zakona o javnih naročilih, ni. To nenazadnje potrjuje tudi obrazložitev Vlade, zakaj predlog zakona ni primeren za nadaljnjo obravnavo, ko pravi na nekaj mestih, da se lahko uporabijo okoljsko-tehnične specifikacije, kakor tudi okoljska merila in da Vlada ponovno ne lahko predpiše, da se morajo ti kriteriji upoštevati in tako dalje. Torej nič zavezujočega. Kar pa ni zavezujoče, in za zavezance po Zakonu o javnih naročilih bi to lahko bilo, je mrtva črka na papirju. Pravni okvir za ekološko trajnostno oziroma okolju prijazno javno naročanje je Evropska unija konkretno postavila že v marcu leta 2004 s sprejetjem dveh direktiv. Pa tudi prejšnje dni smo lahko videli, slišali in spremljali pohvale trenutnega predsednika Evropskega sveta Janeza Janše, ki je dejal, kako pomembno je, da smo zagnali ambiciozen, konkreten in modernejši triletni cikel Lizbonske strategije za boljše uravnoteženje med skrbjo za ljudi in okoljem. Šli smo korak naprej, v katerem bomo sprejeli ta okoljsko-energetski paket, s posebnim poudarkom na boju proti klimatskim spremembam. V Bruslju tako, doma v Ljubljani pa ta ista vlada, ki jo vodi predsednik Janez Janša, vse do danes ni izdala ustreznega podzakonskega akta, ki bi to materijo, ki je sicer zapisana z Zakonom o javnih naročilih, urejal v praksi. Zato je mogoče oceniti, da ni prave volje in pretirane želje po ureditvi tega področja. In to je tudi temeljni razlog in cilj predlaganega zakona, in sicer, da se začne uresničevati eden od strateških ciljev Republike Slovenije in Evropske unije, ki navaja zmanjševanje obremenjevanja okolja ter emisij toplogrednih plinov, ozračje in da ne ostanemo le pri sestankih, tiskovnih konferencah, kjer se hvalimo, kaj bi bilo dobro za ljudi, ampak da nekaj konkretnega tudi storimo. Skratka, če bi večina v Državnem zboru ta predlog podprla, bi dali vsem državljanom pozitiven zgled ter sprejeli enega prvih konkretnih ukrepov na tem področju tako imenovanih zelenih javnih naročil v Sloveniji. Bodimo vsaj zdaj, ko predsedujemo Evropski uniji, verodostojni in korektni do sporočil, ki jih dajemo v Bruslju vsem državljanom Unije, da tisto, kar govorimo in predlagamo drugim v Bruslju, tudi najprej postorimo na domačem dvorišču."
7,ParlaMint-SI_2008-06-27-SDZ4-Redna-40.u20,SD,-0.9423828125,2008-06-27,0.9906225800514221,"Hvala za besedo in lep pozdrav tudi v imenu Poslanske skupine Socialnih demokratov. Za razliko od drugih poslanskih skupin Socialni demokrati ugotavljamo, da je zakon o spremembah in dopolnitvah Zakona o varstvu okolja odraz slabega dela Ministrstva za okolje in Vlade na področju varovanja okolja. To se odraža skozi dejstva, da zamujamo pri uvedbi direktive zaradi odgovornosti v zvezi s preprečevanjem in sanacijo okoljske škode, zato nam s strani Evropske komisije grozi tožba. Tudi neustrezno upoštevanje odločbe Ustavnega sodišča je rešitev na katero želimo posebej opozoriti, kajti gre za neustrezno urejanje sodelovanja javnosti na področju varstva okolja. Vendar, Vlada se želi očitno tudi temu sodelovanju z neustrezno rešitvijo še naprej izogibati. Tudi nedoseganje Kjotskega protokola pomeni, da moramo v proračunu Republike Slovenije zagotoviti 20 milijonov evrov za nakup emisijskih kuponov, s čimer si pravzaprav kupujemo dovoljenje za nadaljnje onesnaževanje. To so nekateri najosnovnejši in najpomembnejši poudarki zakona o katerem govorimo. Še posebej pa bi rad še enkrat izpostavil vprašanje odločbe Ustavnega sodišča in po našem mnenju tako s strani pravno-tehničnega vidika neprimerno rešitev, ki si jo je izbrala Vlada za upoštevanje odločbe Ustavnega sodišča. Namreč, Ustavno sodišče je ugotovilo, da je v nasprotju z Ustavo Zakon o ohranjanju narave. Mi pa danes spreminjamo Zakon o varstvu okolja, ki naj bi bil krovni zakon na tem področju in potem naj bi za vse skupaj veljalo, tudi za vse ostale zakone, tako za Zakon o ohranjanju narave tako za Zakon o vodah, gozdovih in tako naprej, žal temu ni tako, naš pravni red pozna drugačne rešitve in želimo na to še posebej opozoriti. Tudi iz odločbe Ustavnega sodišča izhaja, da mora zakonodajalec upoštevajoč določbe 8. člena Aarhuške konvencije v zakonu, s katerim organu izvršilne veje oblasti daje pooblastilo za izdajo podzakonskih aktov, ki urejajo področje varstva okolja, določiti tudi procesna pravila za učinkovito vključitev javnosti v pripravo teh predpisov. Torej gre tudi za mednarodni akt, ki nalaga Sloveniji, da ustrezno vključi javnost v postopek, ko razglašamo posamezna območja za območja v katerih želimo ohranjati biotsko raznovrstnost ali različne živalske vrste. V Sloveniji, naj ponazorim, potekajo ti postopki resnično povsem v nasprotju s tem mednarodnim in našim pravnim redom. Kdo v parlamentu ali katere od občin v Sloveniji so seznanjene, da je Vlada Republike Slovenije povečala območje Nature 2000 iz 33% slovenskega ozemlja na 36%? Prav nihče od javnosti, ki načrtuje posege v prostor, lokalne skupnosti so pa osnovne pri načrtovanju oblikovanja rabe prostora, niso bile vključene v ta postopek in Vlada jih o tem ni obveščala. To kaže na dejstvo kakšen pristop ima Vlada v stiku z in upoštevanju interesa javnosti pri njihovih razvojnih potrebah. Še bolj boleče je to, ker se to dogaja na območjih, ki potrebujejo jutri pomemben dostop oziroma učinkovit dostop do infrastrukture in s tem si lahko ta območja zagotovijo tudi nadaljnji razvoj, vendar Vlada hkrati, ko umešča trase v prostor za izgradnjo cest, na istem območju razglasi potem Naturo 2000, kar pomeni, da zavestno onemogoča razvoj posameznih območij v Republiki Sloveniji. Ob takšnih rešitvah, ki jih tudi Zakon o varstvu okolja ne odpravlja, kajti morali bi se danes pogovarjati o odločbi Ustavnega sodišča o Zakonu o ohranjanju narave. Tako slabo pripravljenega zakona ni mogoče podpreti. Hvala."
7,ParlaMint-SI_2021-07-09-SDZ8-Redna-24.u66,SD,-0.97509765625,2021-07-09,0.127878338098526,"Hvala lepa, podpredsednik, za besedo. Spoštovane kolegice, spoštovani kolegi! Če smo še pred desetletji razmišljali in pretežno uporabljali zgolj vračljivo embalažo, je to danes povsem nekaj drugega. Takrat, pred desetletji, je v bistvu bilo povsem normalno, da smo šli s steklenico po mleko v trgovino, smo menjali, to danes absolutno ni več tako. Zato se pojavlja na trgu embalaža, ki obremenjuje naše okolje. To me res pošteno skrbi. Zakaj? Še posebej zato, ker v bistvu ta nerazgradljiva embalaža leži vsepovsod v naših gozdovih in tako te, kot je kolegica pred mano povedala, žalosti dejstvo, ko vidiš, kaj se dogaja v naravi, v okolju ob sprehodu, ko ležijo pločevinke po tleh v naravnem okolju, to se nikoli ne bo razgradilo. Nadalje nerazgradljive vrečke, rokavice in še bi lahko naštevali. Dejansko imamo akcijo enkrat na leto, ko se nekako civilna družba in mi vsi skupaj ozavestimo o tem na dan Zemlje in gremo pobirat vso to odpadno embalažo, ki se nabira v našem okolju. Zberejo se kupi in kupi embalaže, ampak to se pobere, potem pa se ponovno začne onesnaževanje in to je spet en začaran krog. In če je še bilo nekako pred leti pričakovati, da se bomo te embalaže nekako rešili ali pa jo nadomestili spet s povratno embalažo, je v času koronakrize to še bolj eskaliralo. Te embalaže je bilo vsepovsod ogromno, kajti ponudniki gostinskih storitev so dajali hrano v to nevračljivo embalažo, ki smo jo potrošniki prevzemali in so ponovno doma nastajali kupi in kupi odpadkov. V blokovskih naseljih so ti rumeni kesoni bruhali te embalaže. Seveda so se trudili tisti, ki za to poskrbijo, da so to odvažali, ampak tudi to se odvaža na neko določeno deponijo in tudi tam se to kar tako ne razgradi. Tako se mi zdi izjemno izjemno pomembno, da naredimo en korak naprej. In ta zakon, katerega sopodpisniki smo, je en korak v pravo smer. Zakaj? Se bom dotaknila tudi tega. V mnenju Vlade lepo piše, da zamujamo z direktivo. Tega smo sicer že navajeni, ampak ta teden poslušamo take izjave s strani predstavnikov Vlade. Dogaja se, da Vlada običajno prinaša prenos direktiv absolutno prepozno, takrat, ko nam že grozijo kazni. Po tem, ko smo že tako daleč, da že grozijo kazni, enostavno niti mi poslanci nismo več toliko pozorni, kajti zavedamo se, da nam grozijo kazni, in v bistvu kaj drugega ne moreš, kot potrditi prenos direktive v zakonodajo, in dogajajo se napake. In ključen zakon, ki smo ga v tem tednu tudi sprejemali, je bil Zakon o revidiranju, ki ga je bilo potrebno popravljati zaradi tega, ker se je takrat, ko se je hitelo, naredila napaka. Zato bi morali v bistvu, če imamo mi tukaj, da bi morali prenesti direktivo 3. 7. 2021, imeti zakon že na mizi oziroma že skoraj sprejetega, in to niso izgovori. Na ministrstvih bo potrebno delati. Zakaj pa govorim o tem? Ker sem konec leta 2018/2019 prinesla na ministrstvo s poslansko kolegico iz desne strani peticijo, ki jo je pripravila civilna iniciativa v Slovenski Bistrici. Ob dnevu Zemlje so se zbrali in širši javnosti predstavili, kaj se dogaja z okoljem. Imajo izjemno lepo naravno okolje, kakor ga imamo vsi v Sloveniji, in pobrali so vso odpadno embalažo, ki se je nabrala, in jo razstavili po Slovenski Bistrici. Takrat moram reči, da so ljudje videli, kaj se dogaja. Bil je izjemno izjemno velik interes za podpis te peticije, da se sprejme zakonodaja, ki bo prepovedala uporabo nerazgradljive embalaže, in takratni minister in takratni državni sekretar sta zagotovila, da se zakonodaja pripravlja. Minilo je leto in pol. Jaz verjamem, da se je vlada spremenila, da je vlada druga, ampak uradniki so še vedno isti, vsaj mislim, da je večina teh, ki se s tem ukvarja, istih. Sprašujem se, zakaj ne gre ta zakonodaja naprej? Je sicer en korak, tudi pri nas v Državnem zboru smo še – koliko? Mislim, da dobro ali pa slabo leto dni nazaj uporabljali plastične kozarčke za pitje vode, danes že imamo papirnate kozarčke za vodo. Zakaj? Zaradi tega, ker so razgradljivi, to se da uporabljati. Gremo korak naprej, naredimo nekaj za našo naravo. Izjemno pomembno je, da jo rešimo. Kajti vse to nekje ostaja, v naravi, v okolju. Kaj se še dogaja, kar je pa najbolj skrb vzbujajoče? Poznam tako okolje. Pripeljejo na deponijo, črno odlagališče, kakor se mu reče, in tja se navozi vsa ta odpadna embalaža, ker pač recikliranja, takšnega in drugačnega, te odpadne embalaže ni, se nasipa, potem pride plast zemlje pa se spet zapisa pa spet plast zemlje. Imamo kupe in kupe, lahko bi vam pokazala slike. To se dogaja v okolju, od koder jaz prihajam. Mene res res žalosti. Plus tega se sprašujem, kje so pristojne institucije, ki bi dejansko ta črna odlagališča zaznavala oziroma jih odkrivala, ker to na dolgo rok absolutno ne bo šlo, saj imamo potem mi v bistvu naravne vire onesnažene, naravni vir vode, to, kar mi pijemo. Govorim pa konkretno o Rušah, če koga mogoče slučajno zanima. Sicer me državni sekretar ne posluša, ampak pustimo. Zato sem tudi želela nekako govoriti o tej temi, ker mi je to izjemno izjemo pomembno. Resnično, če je bilo takrat obljubljeno, da zakonodaja o prepovedi uporabe plastike bo pripravljena, ne vem kje zdaj želi, enostavno ne vem. Glede na to, da pa imamo še direktivo odzadaj, ki pa je bila tudi leta 2019 sprejeta, bi bilo res za pričakovati, da smo en korak naprej. Ne skozi govoriti s strani vladnih predstavnikov v mnenjih Vlade, kako se to ne da, kako ne gre. Res, zakon je nov zakon, lahko ima težave, mogoče bi ga bilo potrebno spremeniti, sploh ni problem. Zakon gre v nadaljnjo obravnavo, se popravijo določene vsebine, če je potrebno se lahko tudi takšen zakon, če pač smatrate, da ga je potrebno nadgraditi, ta sprejme, se potem spremembe tega zakona naredijo, to je vse. Ampak korak naprej smo naredili, nekaj smo naredili za naše lepo okolje. Kajti mi se moramo zavedati, da ne živimo mi samo danes, mi imajo odzadaj zanamce, ki si želijo naravo čisto in da bodo lahko živeli normalno. Končno bi bilo res, da zaščitimo to naše okolje. Hvala lepa."
7,ParlaMint-SI_2006-02-01-SDZ4-Redna-13.u142,OTHER,0.8955078125,2006-02-01,0.43711474537849426,"Hvala za besedo, gospod podpredsednik, poslanke in poslanci, gospod minister. V poslanski skupini DeSUS spremembe in dopolnitve zakona o varstvu okolja podpiramo. To pa predvsem zaradi pozitivnega pristopa do omenjene problematike, tako predlagatelja zakona kot matičnega delovnega telesa. Zadovoljni smo, da je bilo veliko dilem in tehtnih vprašaj razrešenih z amandmaji odbora, ki so dobri in kvalitetni ter nakazujejo izboljšanje pristopa do varnega in čistega okolja, ki ga narekuje evropska direktiva. Ureditev kot takšna se kaže predvsem v vzpostavitvah shem in trgovanja s pravicami ob izpuščanju toplogrednih plinov v ozračje, v načinu trgovanja s pravicami ter emisijah toplogrednih plinov v obliki emisijskih kuponov. Vsekakor pa je največji del predloga zakona o spremembah in dopolnitvah zakona o varstvu okolja posvečen predvsem merilom, preverjanju in poročanju o stanju, ki je prisotno na določenem ogroženem področju pričakovanih toplogrednih emisij. Slovenija je v trenutku sprejema te zakonodaje že na dobri poti predvsem pozitivnega pristopa do dela, zaveda se problematike, ki je prisotna. Res je, da do sedaj še nimamo velikih izkušenj in zaradi tega tudi zamujamo pri sprejetju sprememb in dopolnil iz predlaganega zakona. Predlagatelj predvideva, da bi z emisijskimi kuponi oziroma njihovim trgovanjem reševali oziroma vplivali na okoljevarstveno politiko v tej smeri, da bi izboljšali obstoječe stanje na tem področju. S podpisom ratifikacije in Kjotskega protokola lahko vse države podpisnice, med njimi tudi naša država, uredijo vse zahteve v nacionalni zakonodaji. Če je temu tako, potem smo nakazali pravilno in hkrati učinkovito pot, ki bo z nakazanimi rešitvami zmanjšala težave predlagane spremembe zakonodaje. Zakon v temeljnem cilju nakazuje prenos direktive iz leta 2004 in način odprave nekaterih pomanjkljivosti in napak, ki so bile in so še prisotne v naši državi. V naši poslanski skupini smo tudi zadovoljni, da sedaj obravnavani predlog zakona ne predstavlja nobenih dodatnih finančnih obremenitev za proračun in ne presega njegovih obstoječih finančnih načrtov in porabe sredstev, razen revizijo ocen predvidenih okoljskih poročil, ki se pripravljajo v občinskih planih, načrtih in programih, ki so predmet celotne presoje vplivov na okolje. Za takšne zadeve kritja se je obvezalo ministrstvo. Opozarjamo, da se kar prevečkrat posega v lastne prihodke občin. Do sedaj je pripravljen samo operativni program odvajanja in čiščenja komunalnih voda, medtem ko so vsaj po mojem vedenju operativni program vodo oskrbe in operativni program odstranjevanja odpadkov s ciljem zmanjšanja količin odloženih bio razgradljivih odpadkov ter program zbiranja odpadkov šele v izdelavi. V naši poslanski skupini kljub nekaterim pomislekom o doslednosti podpiramo evropski pravni red, saj se v njem kaže način obvladovanja podnebnih sprememb v sladu sprejetega Kjotskega protokola in trgovanja z emisijami toplogrednih plinov. Spoštujemo tudi direktivo in pravni red članic na območju EU, zato tudi v predlagani zakonodaji vidimo pozitiven in neodložljiv trenutek za sprejem le-te. Poslanci DeSUS bomo glasovali ""za""."
7,ParlaMint-SI_2006-02-01-SDZ4-Redna-13.u138,OTHER,0.8271484375,2006-02-01,0.3946285545825958,"Hvala lepa za besedo, gospod podpredsednik. Spoštovani vsi navzoči, gospod minister s sodelavcem, kolegice in kolegi. Okolje je življenjski prostor za vse, ki na območju Republike Slovenije živimo. Pomeni predpogoj za opravljanje dela, ustvarjanje dohodka in za človeka dostojno življenje. Smotrna raba, predvsem pa ohranjanje okolja, mora biti cilj vseh naših politik. Vsak Slovencev in Slovenka je dolžan prispevati k temu cilju. V Sloveniji imamo za enkrat še relativno dobro ohranjeno naravo in čisto okolje, kar je izjemnega pomena za kvaliteto življenja v naši državi, pa tudi zaradi dejstva, da se Slovenija želi še bolj uveljaviti kot turistična dežela. Novela zakona o varstvu okolja je potrebna zlasti zaradi zakonodaje Evropske unije. S sedaj veljavnim zakonom je Slovenija med prvimi državami članic v EU v naš pravni red prenesla zahteve direktive o vzpostavitvi sheme za trgovanje s pravicami za izpuščanje toplogrednih plinov, kasnejši pravni akti v zvezi s to direktivo in spremembe direktive pa nalagajo ponovne spremembe zakona o varstvu okolja. Vendar bi bilo razumevanje sprememb zakona zgolj kot posledica različnih direktiv po mnenju poslanske skupine SLS neustrezno. Radi bi poudarili, da predlagane spremembe prinašajo nekaj pomembnih novosti na področju varstva okolja. Prepričani smo, da bodo tudi te spremembe prispevale k boljšemu nadzoru nad onesnaževanjem okolja. Spremembe, ki se nanašajo na sistem trgovanja z emisijskimi kuponi, in skupne naložbe, ki so opredeljene v Kjotskem protokolu pa prinašajo po eni strani lažje doseganje ciljev Kjotskega protokola, po drugi strani pa lahko s tem dosegamo tudi pozitivne učinke pri uveljavljanju slovenskih podjetij v mednarodnem prostoru. Na vseh področjih je potrebno sprejemati usmeritve, ki so v prid našim, slovenskim podjetjem, še posebej, če se jim s tem olajšuje prodor na mednarodni trg, ki je v globalnem svetu vedno pomembnejši. Ukrepi na področju varstva okolja so seveda v večini primerov podjetjem na nek način v breme, zato moramo toliko bolj poskrbeti za sprejetje tistih ukrepov, ki lahko na področju varstva okolja za slovenska podjetja predstavljajo primerjalno prednost oziroma jih postavljajo vsaj v enakovreden položaj glede na podjetja v drugih državah. Poslanci Slovenske ljudske stranke bomo pripravljeni predlog zakona podprli. Imel bo pozitivne učinke na naše okolje. Hvala."
7,ParlaMint-SI_2005-11-24-SDZ4-Redna-11.u208,OTHER,0.736328125,2005-11-24,0.45449528098106384,"Hvala lepa, gospod podpredsednik. Spoštovani gospod minister s sodelavkami in sodelavci, spoštovane poslanke in poslanci! Poslanski klub LDS bo podprl predlog resolucije o nacionalnem programu varstva okolja. Sodimo, da je to v osnovi dober in sprejemljiv dokument in pravzaprav nadaljuje s tradicijo okoljskega programiranja in načrtovanja v Republiki Sloveniji. V vsebinskem smislu se tudi opira na 6. okoljski akcijski program Evropske unije, čeprav bi bilo po našem mnenju mogoče bolje, če bi mu še bolj natančno in podrobno sledil. Ob pohvali za solidno izdelan dokument pa naj le opozorim na nekatere pomanjkljivosti, ki utegnejo slabo vplivati na učinkovitost okoljske politike v Sloveniji. Najprej naj opozorim na to, da je prvotni nacionalni program varstva okolja oziroma resolucija zajemala terminsko obdobje do leta 2008, čeprav so nekateri programi opredeljeni z daljšim časovnim obdobjem. Na to je opozorila tudi pravna služba. Z amandmajem je bilo to določilo v resoluciji popravljeno, vendar pa se zaradi tega ni v ničemer spremenilo samo besedilo nacionalnega programa varstva okolja, kar lahko implicira, da so sedaj cilji raztegnjeni od leta 2008 na 2012 in s tem je tudi, če smem tako reči, sam program do določene mere razvodenel. Nacionalni program varstva okolja oziroma resolucija v veliki meri povzema delne strategije, kot je strategija biodiverzitete, potem povzema operativne programe, ki so pripravljeni za izvajanje posameznih direktiv. Te delne strategije in operativni programi imajo tudi, razumljivo, različna časovna obdobja, celo do 2015, zato delujejo na različnih ravneh, hkrati pa povzemanje teh ciljev in ukrepov po nepotrebnem obremenjuje dokument. Predlog v delu, ki je namenjen vodam, očitno nadomešča, kot je bilo že rečeno, nacionalni program upravljanja z vodami. To pa se nam zdi zelo vprašljivo in tega ne podpiramo. Skratka, menimo, da so vode tako pomemben naravni vir, tako pomemben element našega življenjskega okolja, da bi rabile poseben nacionalni program upravljanja oziroma gospodarjenja z vodami. Še posebej, ker je pri naštevanju osnovnih ciljev predlog, ki ga je poslala vlada v državni zbor, zanemaril problematiko voda. Zato smo predlagali, da se izboljšanje stanje voda postavi kot posebna alineja med osnovnimi cilji, kar na odboru kot posebna alineja ni bilo sprejeto, pač pa je odbor sprejel dopolnilo tretje alineje, da je treba, citiram: ""Še posebej zagotoviti ukrepe za predstavitev dobrega stanja površinskih in podzemnih voda za trajnostno ravnanje in opravljanje z vodami, ki vključuje skrb za vodne bilance in za smotrno uporabo vode kot naravnega vira."" Sodimo, da je takšna kompromisna rešitev še dovolj dobra, da jo lahko podpremo, saj je problematika voda vendarle uvrščena med osnovne cilje nacionalnega programa varstva okolja, še posebej, ker predlagatelj meni, da NPVO oziroma resolucija hkrati tudi pomeni nacionalni program upravljanja z vodami. V predlogu resolucije smo opozorili, je izrazito podcenjeno vprašanje okoljske učinkovitosti. To je veliko vprašanje, ki se je pojavilo potem, ko smo morali ugotoviti, da je peti okoljski akcijski program Evropske unije bil zelo dobro zasnovan, bil zelo lep dokument, vendar slabo izveden in učinkovitost okoljske politike ni bila ravno zgledna. Vprašanju, koliko virov, ki jih lahko merimo med drugim tudi v denarju ali v drugih elementih, moramo uporabiti, da zmanjšamo raven obremenjevanja okolja za določeno mersko enoto. Le tako, če bi primerjali, koliko vložkov moramo dati, da zmanjšamo obremenjevanje za določeno mersko enoto, bi lahko ugotovili, ali je ta naša okoljska politika učinkovita. Lahko bi preprečili kakšne velike investicije ukrepi, ki pa v resnici neznantno izboljšujejo stanje okolja in bi vire preusmerili v ukrepe, kjer lahko dosežemo bistveno večje izboljšave. Resolucija v zadnjem delu obravnava tudi vlogo posameznih akterjev na področju okoljske politike, med njimi tudi državo. Menimo, da bi prav ta vloga države morala biti bolj natančno opredeljena in diferencirana, kakšna je vloga države pri oblikovanju politik, kakšna pri izvajanju politik in pri nadzoru in preverjanju uresničevanja ciljev. To velja tudi za lokalno skupnost. Na ta način bi lahko bolj porazdelili odgovornost in tudi pristojnosti med posameznimi elementi državne uprave in lokalnih skupnosti. Na matičnem odboru smo poslanci LDS poleg dopolnitve osnovnih ciljev, ki je bila, kot rečeno, sprejeta, predlagali še nekaj redakcijskih dopolnil, ki so bila sprejeta in se tudi že nahajajo v čistopisu predloga resolucije. Naj na koncu poudarim in pohvalim to, da dokument poudarja poseben pomen okoljskih informacij, dostopa do informacij javnega značaja na področju okolja, in da to tematiko, in to je pravilno, razširi tudi na problematiko parcipacij oziroma sodelovanja prebivalcev pri oblikovanju okoljskih politik in reševanju okoljskih problemov. Ta usmeritev se zdi primerna in koristna in bo v prihodnosti igrala pomembno vlogo pri mediiranju in reševanju okoljskih problemov. Naj torej zaključim, da kljub nekaterim pomanjkljivostim, ki so po mojem mnenju resne, in tudi ob določenih konceptualnih razhajanjih, ali Slovenija potrebuje ali ne nacionalni program upravljanja z vodami - v LDS menimo, da - je to vendarle dokument, ki ga je vredno podpreti in bo tudi v prihodnjih letih še predmet tudi spreminjanja in dopolnjevanja. Hvala lepa."
7,ParlaMint-SI_2006-05-29-SDZ4-Izredna-18.u147,OTHER,-0.98291015625,2006-05-29,0.12862755358219147,"Terminali za utekočinjeni zemeljski plin na Tržaškem zadevajo 11 direktiv in konvencij pa 5 zakonov oziroma resolucij v slovenskem prostoru z ustavo vred, se pravi je eminentna materija za ta prostor in tudi vprašanje, ki mu danes nekateri spodmikajo umestnost. Mislim, da je na mestu, če ne drugega, da se prepreči morebiti kakšen neprimeren korak ali nenarejeni korak v bodoče, če menimo že, da za nazaj so bili le-taki, se pravi neprimerni. Župan Gradeža meni, da je bilo tako. Kaj pravi? Če bi kaj takega storila Slovenija, bi se naša vlada, italijanska vlada zagotovo odzvala drugače, ne tako umirjeno in vljudno, kot to počnejo vaši ministri. O meglenosti teh odzivov govorimo danes, o mlačnosti teh odzivov naše vlade, ki jo je gospod Černač poimenoval za ""Piove, maledetto governo!"" - dežuje, vražja ali prekleta vlada, jaz pravim, ""Nebbia, goremo lento"" - megla, počasna vlada. Počasna vlada pa ni prvič počasna pri reševanju tokrat zelo aktualnih in akutnih problemov, počasna je bila tudi takrat, ko smo se morali, bi morali bolj aktivno odzivati v primeru vračanja slik ali pa tudi eminentne manipulacije, ki je nastal v filmu Srce v breznu, ali ob neobjavi skupnih ugotovitev mešane komisije in še o čem bi lahko rekla. Ja, res je. Danes iščemo mehko tkivo vlade, kot je povedal gospod Jerovšek, ker se sprašujemo, kaj bi morala vlada narediti in kaj ni. Večkrat smo slišali, da je naredila vse, kar je lahko naredila, ampak vendarle, če bi vse naredila, danes ne bi bilo zbranih 38.000 nasprotnikov gradnje terminalov in tistih, ki mislijo, da ni bilo vse narejeno. Če bi bilo vse narejeno, se tudi odziv predsednika države ne bi glasil tako odločno in ne bi tako odločno zahteval pojasnila od vlade, da naj zahteva sama pojasnila oziroma naj podaljšajo rok za strokovne razprave. Gospod Rupel, od številnih izjav, ki so bile danes citirane, je dejal, moram podčrtati še eno, ki utemeljuje to moje razmišljanje in tezo, da je šlo za megleno oziroma mlačno odzivanje. Kaj je dejal na javni RTV televiziji? ""Jaz bi želel, da ne bi vedno poskočili, ko gre za stvari, ki se nazadnje uredijo same od sebe"". Točno to bi moral gospod Rupel narediti. Poskočiti, odzvat se, takrat ko je bil čas, ne pa čakati, da se o tako eminentnih vprašanjih najprej odzovejo mediji in da odreagira vlada šele na odziv, ki nastane v javnem prostoru. Kot sem že danes poudarila, kaj je s kredibilnostjo vlade, ki o dveh tako pomembnih posegih v okolje izve iz medijev. Če imamo tako nevedno vlado, ki iz medijev potem izve šele za dogajanje, potem bi morala taka vlada zjutraj, predno gre vladati ,prebrati časopise in šele potem se odločati, kako bo reagirala in kako ne bo reagirala. Menim, da današnja razprava lahko pomembno vpliva na razmišljanje okoli tega iz vseh strani potrjeno škodljivega posega v okolje in prostor. To je bil namen te razprave in zaradi tega menim, da tudi sklepi, ki bodo izglasovani, bodo to meglo nekako razpršili v bodoče. Hvala."
7,ParlaMint-SI_2004-03-26-SDZ3-Redna-35.u62,OTHER,-1.0,2004-03-26,0.07813474535942078,"To, kar je povedal gospod Veber, me zelo jezi. Vi, gospoda Veber, z nepoznavanjem, res, z neznanjem tu zavajate poslance in grozite, kaj se bo zgodilo. Ni res, da se razglaša rezervat s posebnim varstvenim območjem! Režim rezervata je nekaj čisto drugega, režim rezervata pomeni, da se res tam ne sme nič delati. Če bi slučajno to kočevsko jezero, sedaj, ne vem, padlo v območje Natura 2000 zaradi prisotnosti ptičev, to za aktivnosti na jezeru, ki se izvajajo ta hip ali pa kakšne športne in podobne, ki se še nameravajo izvajati, ne pomeni popolnoma nobene ovire. Popolnoma nobene ovire. Če kdo to trdi, vi ste rekli: rezervat, ne bomo smeli nič delati, moramo narediti novo jezero, če rabimo kaj. To ni res, to pomeni nepoznavanje zakona o ohranjanju narave in režimov, ki so v njem prepisani, zato je to strašenje povsem neupravičeno. Poleg tega so režimi, določeni v zakonu o ohranjanju narave - ne v tej noveli, ta novela govori samo o eni stvari: uvaja celovito presojo pri sprejemanju planov. Določitev območij je možna tudi brez te novele, ker na podlagi zakona o ohranjanju narave iz leta 1999 mi že imamo možnost razglasiti posebna varstvena območja - kot vlada. In to bomo tudi naredili do 1. maja, ker to obveznost moramo izpolniti, ta direktiva je ena bolj strogih direktiv Evropske unije. Še enkrat pravim: določitev posebnega varstvenega območja ni nobeden bavbav! Pomeni samo to, da je treba pri načrtovanih posegih v tisti prostor narediti celovito presojo. To pomeni samo, da je obstoječa raba - to, o čemer je govoril gospod Sok, je tudi čista izmišljotina! Neprimerno je primerjati neko območje z zlatovranko, ki ga jerazglasila občina Ormož, če sem prav razumel, v preteklosti. Določitev posebnega varstvenega območja pomeni, da je vsa sedanja raba, magari, uporaba pesticidov, naprej dovoljena, je naprej dovoljena, ne sme se pa raba prostora slabšati oziroma poslabšati do te mere, da bi ogrozila obstoj ogrožene rastlinske ali živalske vrste, zaradi katere je tisto območje razglašeno za posebno varstveno območje. Samo to pomeni določitev posebnega varstvenega območja. To ni ne park, ne naravni rezervat, ne naravni spomenik - vse to, kar sem pa sedaj omenil, to pa so režimi prepovedi. Posebno varstveno območje ni režim prepovedi, je samo režim celovite presoje vplivov, ko se sprejema prostorski plan, samo to. Možni so celo škodljivi posegi, vendar se zahtevajo nadomestni ukrepi. Torej, če bi, kaj jaz vem, se izmišljujem, na tistem kočevskem jezeru želeli del obale pozidati, to pomeni, da je treba ptičja gnezda - se izmišljujem sedaj, govorim zelo na pamet, da je treba pač nekje na drugem delu obale, kjer je to možno, pa zaenkrat tega ni, omogočiti take razmere, da bodo pa ptice sedaj tam gnezdile, če so gnezdile tam, kjer bo sedaj pozidana obala. Pozidati se jo pa, kljub temu da je to razglašeno za posebno varstveno območje, še vedno teoretično da, samo postopek je potreben. O tem govorimo v tej noveli. Samo območje pa, še enkrat pravim, lahko razglasimo že po sedaj veljavnem zakonu. Zato prosim, da ne delate iz te novele nobenega problema. Območje Nature 2000 bo razglašeno, mora biti do 1. maja in pri tem ne bomo zamujali. Ta novela samo podrobneje opredeljuje postopek priprave planov in uvaja tisto distinkcijo med ""posebno ohranitveno območje"" in ""posebno območje varstva"", ki sem jo omenil prej. In to je pa za nas dobro, zato se mi zdi neprimerno problematiziranje tega. Da povem še to. Mi sicer komunikacijo o Naturi 2000 peljemo že eno leto dosti intenzivno. Morda poslanci v to niste bili vključeni, mnogi drugi iz zainteresirane javnosti pa so bili. Jaz bom naslednji teden, je pa to računalniški problem, ker je ogromna baza podatkov, razposlal strokovne podlage in predvidena območja po občinah. Pričakujem seveda pripombe, ampak te pripombe ne smejo biti take: ni nam všeč, da je to Natura. Pripombe, ki jih pričakujem bodo take: strokovna podlaga, ki ste jo uporabili, kaj jaz vem, da je tam prisoten nek ogrožen hrošč, se izmišljujem, ne drži. Morate s strokovnimi argumenti nazaj odgovoriti. V takem primeru mi seveda imamo podlago, da kakšno stvar izrežemo, rečemo: ne, tam pa tega ne bo. Če pa bo seveda pritisk samo tak: nam pa ni všeč, da je sedaj tukaj nekaj razglašeno, zato ker to pomeni neko omejitev v prostoru, pri bodočih planih, na tak način seveda tega ne bomo mogli upoštevati. Ampak še enkrat pravim: to nima nobene zveze s to novelo, ki je danes pred nami."
7,ParlaMint-SI_2008-06-27-SDZ4-Redna-40.u14,OTHER,-1.0,2008-06-27,0.07043419033288956,"Lep pozdrav vsem skupaj! Zakon, ki ga je vložilo ministrstvo ni slab, vendar pa navkljub vsemu zavzema oziroma povzema samo nekaj rešitev in sodimo, da bi bilo potrebno zadevo še razširiti, še popraviti. Precej je še neurejenega in ena od zagotovo najbolj neurejenih zadev je ta, ki se je zgodila včeraj, ko smo izvedeli, da bo Evropska komisija tožila Slovenijo na sodiščih Evropskih skupnosti, ker ni prenesla direktive o odgovornosti za škodo povzročeno okolju v svojo nacionalno zakonodajo. Marsikaj se dogaja v Sloveniji, marsikakšna svinjarija: uničuje se biotop, uničuje se okolje, ne skrbi se za odvoz in reciklažo smeti. Pa bi bilo marsikaj lahko rešiti tudi na precej enostaven način. Mislim, da bi bilo smiselno, če bi Ministrstvo za okolje in prostor pomislilo tudi na gradnjo tako imenovanih zelenih mostov. Kar nekaj rešitev bi bilo s tem narejenih. V prvi vrsti bi se lahko na teh pokrovih nad avtocestnimi vseki zbirale izbrane smeti. Potem bi se jih zasipalo z zemljo, posadilo bi se drevje, dobili bi dodaten zeleni plašč, živalske vrste bi imele svoje prehode, ne bi bile razbite na majhne odseke in še marsikaj. Po drugi strani, Ministrstvo za okolje in prostor ne uporablja v zadostni meri inšpekcij. Inšpekcije so, kot izgleda, same sebi namen. Nikomur se nič ne zgodi, če že kje kaj odkrijejo, odkrijejo na pol. Analize voda ob uboju ogromnega števila rib niso nikoli dokazale, kdo je bil tisti, ki je spustil kemikalije v vodo, navkljub temu, da je bilo ob vodotoku nič več kot eno samo podjetje, ki bi to lahko naredilo in vendar nihče ne ve nič, nihče ni nič kriv. Zato je skrajni čas, da se tudi tukaj nekaj naredi. Na Primorskem imamo v vodnem področju odlaganje smeti, med katerimi so tudi zmlete azbestne plošče. Ko je Slovenska nacionalna stranka sprožila to vprašanje, je ministrstvo poskrbelo, da se ni nič našlo. Privatno smo našli marsikaj. In če bi dala naša stranka na analizo tiste, zasipni material, v tujino, bi lahko dokazali kaj je notri. Pa vendar se ni dalo, kajti enostavno stroški bi bili preveliki. Ministrstvo je dvakrat napisalo dopis, da vse skupaj ni nič. Pa tukaj ne krivim ministra, krivim pa nekatere na ministrstvu, ki ne delajo tako, kot bi morali delati. In krivim predvsem inšpekcijske službe, ki ne opravljajo svojega dela. Ne vem, zakaj imamo potem inšpekcijske službe? Ali zato, da sedijo tam, in da prekladajo akte? Poleg tega bi morala biti tudi kaznovalna politika, ki bi morala slediti inšpekcijskim ugotovitvam ostra. In zagotovo bi morali v primeru kršenja okoljske zakonodaje tisto tovarno ali podjetje, ki krši vse skupaj, enostavno enostavno zapreti. Tako se dela tam kjer jih skrbi okolje. Od okolja živimo, in če bomo imeli zasvinjano okolje, se bodo začele, ne začele, se bodo nadaljevale in potencirane genetske napake, ki se počasi porajajo in pojavljajo tukaj in tam. Na koprskem imamo tudi eno kemijsko industrijo, ki onesnažuje okolje do neskončnosti. In kaj se zgodi, ko pride inšpekcija. Inšpekcija tri dni prej najavi, da bo prišla tja na ogled in jasno, gospodje ustavijo proizvodnjo. In ker proizvodnje ni, tudi onesnaženja ni in potem inšpekcija napiše: ""ja, smo našli, da je vse v redu"". Mislim, da bi morali tudi tukaj marsikaj narediti. Pa še ena zadeva, da ne bom pozabil. Tukaj notri Vlada omogoča nakup kuponov za ogljikov dioksid. Mislim, da gre za navadno svinjarijo, mislim, da je potrebno narediti še vse kaj drugega, ne pa kupovati kupone zato, da bomo lahko svinjali okolje. Vendar navkljub vsemu sodimo, da začetek je dober in bomo to spremembo zakona podprli."
8,ParlaMint-SI_2013-05-24-SDZ6-Izredna-36.u10,SDS,0.775390625,2013-05-24,0.026088407263159752,"Hvala lepa za besedo. V naši poslanski skupini pozdravljamo včerajšnji dogovor političnih strank. Gre za pomemben dogovor, ki bo vladi Alenke Bratušek omogočil, da bo kot prva vlada dejansko vladala in da bo imela v rokah mnogo močnejše instrumente kot katerakoli vlada pred njo, s tem pa seveda tudi odgovornost. Zavedamo se tudi pomena današnjih odločitev, kajti z uveljavitvijo tako fiskalnega pravila kot referendumske ureditve, se bo mnogo lažje usmerilo državo na zdravo pot razvoja, na pot, ki bo omogočala vladam, da na vzdržen način omogočajo družbeni razvoj, ne pa da bi po nepotrebnem določene stvari bremenile prihodnje rodove in postavljale pod vprašaj zdrave temelje uspešne države, kar je pravzaprav predpogoj, da je država pravna, pravična in do primerne ravni tudi socialna. Slovenska demokratska stranka v času, ko je bila največja vladna stranka, in zdaj, ko je največja opozicijska stranka, ohranja do obeh norm enak odnos, enako pozitiven odnos, in to tako do fiskalnega pravila kot do referendumskih sprememb – podpiramo oboje. Ne predstavljamo si, da bi še naprej izgubljali čas pri izboljšavah ustave in se ob tem zavedali, da v nasprotnem primeru samo izgubljamo kot država, kajti s tem si avtomatično dvigujemo stroške, dodatno pa po nepotrebnem krnimo mednarodni ugled našemu gospodarstvu, našim blagovnim znamkam in pa predvsem tistim gospodarskim družbam, ki se šele prebijajo na zahtevne trge. Že do sedaj smo to odlašanje in izmikanje drago preplačali. Pred nami so do konca naslednjega tedna tri pomembne odločitve. Danes imamo dvotretjinsko odločanje o tej ustavni spremembi, potem v tednu, ki sledi, se moramo na nek način samoomejiti, da ne bomo poslanci, trideset poslancev, vložili zahteve za referendum glede te ustavne spremembe in potem, če bo to izpolnjeno, tudi v soboto najbrž, ko se iztečejo roki, dati glas za sprejem odloka oziroma obeh odlokov. Upam, da bodo včerajšnji dogovori predsednikov strank in vodij poslanskih skupin držali, da bodo držali tudi v tistih strankah, ki so imele do sedaj pomisleke, predvsem pri stranki predsednice Vlade Alenke Bratušek, in od njih pričakujemo, da bodo, tako kot rečemo v žargonu, mož beseda. Predlog za spremembo referendumskih določb, kot sem že dejal, v naši poslanski skupini podpiramo. V pogajanjih za oblikovanje predloženega besedila smo veliko popustili, tudi na osnovi večkratnih razprav na organih stranke. Odločitev za ta kompromis ni bila lahka, vendar smo mnenja, da brez teh sprememb nobena vlada nima dovolj dobrih varovalk za načrtovanje in izvajanje predvsem proračunskih in nekaterih drugih politik države. Navsezadnje smo decembra lani videli, kaj se lahko zgodi, če koga v zanosu potegne evforija in občutek, da je vsemogočen. Tedaj so sindikati javnega sektorja ponosno vložili zahtevo za referendum na Zakon o izvrševanju proračunov, s katero so vsaj začasno želeli zaustaviti izvrševanje proračunov za letos in za prihodnje leto. S tem bi sprožili postopek začasnega financiranja. Takoj se je pokazalo, da bi bile posledice te nepremišljene poteze sindikatov prehude, predvsem za javni sektor, in da bi te posledice zelo težko prinesli na Janševo vlado, čeprav je niso imeli radi. Zelo težko se je bilo ob tem znebiti občutka, da ni šlo za nagajanje Janševi vladi in da tisto ni bil del scenarija rušenja Janševe vlade, ki se je tedaj sicer klavrno končal. Na srečo se ta blokada ni tako izšla, kot so načrtovali sindikati, posledice so bile minimalne, pa še tiste so letele bolj na tedanjo vlado kot na povzročitelja tega, ki se je potem kar nekako potuhnil. Kot sem že dejal, smo znotraj SDS večkrat opravili obširno razpravo v vseh fazah te referendumske spremembe, tako glede omejitev, ki jih prinaša, kakor tudi glede ugotavljanja izida referenduma. Bilo je veliko argumentiranih pomislekov in tudi veliko slabih občutkov zaradi zlorabe oziroma izigravanja referendumske volje volivcev, predvsem pri implementaciji volilnega sistema v ustavo. Rešitev, ki se je nekoč zapisala v ustavo, je bila namreč povsem v nasprotju z večinsko voljo volivcev, tako da se tedaj v ustavo ni zapisal večinski dvokrožni volilni sistem, zaradi česar zdaj vsak okraj nima svojega poslanca in zaradi česar je z zlato olimpijsko medaljo nagrajen nekdo, ki se je uvrstil na 3., 4., 5. mesto, tisti, ki pa je dejansko zmagal, pa je lahko ostal brez nje. Takrat se je takšna anomalija zgodila. Kar pa zadeva konkretne spremembe 90., 97. in 99. člena Ustave pa naslednje. V prvem odstavku se črta 30 poslancev – moram reči, da to ni bila za našo stranko in poslansko skupino enostavna odločitev, kajti s tem se pravzaprav eliminira možnost parlamentarne manjšine, ki se z rešitvijo ne strinja in nima več možnosti, da bi recimo o določeni rešitvi, ureditvi zakonu, ki se sprejme, zahtevala referendum. Vendar je bil to del kompromisa, na katerega je naša stranka in poslanska skupina pristala. Za nas sicer ni bilo sporno črtanje Državnega sveta, kot tistega, ki lahko zahteva referendum, kajti tako imenovani zgornji dom parlamenta ima v postopku možnost zaustavitve oziroma izglasovanja veta na zakon. Mislimo, da je takšna pravica, ki jo ima, dovolj in ne potrebuje še nadgradnje z referendumom. Kar zadeva drugi odstavek, ki je nekoliko obširnejši, pa imamo nekatere pomisleke, ki se jih v postopku pravzaprav ni dalo popolnoma zbistriti, izčistiti. Gre predvsem za to, da se je v ustavno rešitev ponovno zapisalo človekove pravice in temeljne svoboščine. Prav to poglavje je najobsežnejše poglavje, mislim, da ima preko 40 členov Ustave in ena politična skupina je vztrajala, da se to zapiše v ustavo kot pogoj, da sodeluje pri spremembi te ureditve. Tu smo imeli pomisleke in tudi zdaj mislimo, da gre za podvajanje neke ureditve. Tu bi rad opozoril še na to, da je možna zloraba predlagateljev oziroma zakonodajalca, ki lahko v sklopu sanacije protiustavnosti s področja človekovih pravic ali kakšnih drugih rešitev, zlorabi to z zakonom, kjer bo sanacija te protiustavnosti manjši del predlaganega zakona, večji del pa bodo predstavljale morda tudi rešitve, s katerimi se mnogi ne bi strinjali. Glede na to, da so zdaj to samo državljani, bi v tem postopku s to ureditvijo lahko onemogočili njihovo iniciativo. Mi vemo, da v praksi zakoni niso nikoli čisti, nikoli nimamo samo implementacije evropskih direktiv ali drugih zadev, nikoli nimamo samo odprave protiustavnosti, ampak običajno se s tem, ko se predlaga v postopek nek zakon, urejajo še nekatere druge tekoče zadeve. Moram reči, da smo na Ustavni komisiji glede te ureditve izrazili hude pomisleke, interpretacija ustavnih pravnikov je bila nekoliko drugačna, kajti tam pri presoji naj bi prišlo do tehtanja teh pravic. Kljub vsemu pa mislimo, da v primeru, ko bi se urejalo oziroma z zakoni odpravljalo protiustavnost, bi moral biti ta zakon čist, to se pravi, da bi moral odpraviti samo protiustavnost in ne kakšne druge morebitne sporne zadeve. Moram reči, da take zlorabe te ustavne ureditve, ki je sedaj pred nami, ne bi podprli in upamo, da se bodo tisti, ki bodo predlagali zakone ali pa jih bomo sprejemali ali jih bodo kasneje sprejemali, zavedali teh posledic tega člena oziroma te alineje. O tem, kar zadeva določbo glede drugih obveznih dajatev, smo imeli tudi pomisleke. Tukaj mislim, da najbrž do kakšnih hujših zlorab tega ne bi prišlo, kajti ravno vse se na to obvezno dajatev najbrž ne da obesiti. Mislim, da bo ključen poudarek predvsem na tem, da se tu izvzamejo predvsem davki, carine in tisto, kar zajema Zakon o izvrševanju proračuna. Moram reči, da je bila pri nas tudi velika diskusija glede kvoruma; najprej, ker se nam je takrat ta kompromisni predlog, ta kvorum zapisan v prvotno besedilo, zdel previsok in pa kasneje, ko je Ustavna komisija oblikovala to zavrnitveno določbo, smo imeli pomisleke glede rešitve tega 25 % kvoruma za zavrnitev zakona. Pozdravljam, da je bila potem na Ustavni komisiji sprejeta naša pobuda, da se kvorum zniža na 20 %. Mislim, da to ne bi smela biti pri resnih zahtevah za referendum, previsoka ovira, da tega ne bi dosegli. Na koncu bi še poudaril, da sta tako fiskalno pravilo kot referendumska ureditev neke vrste dvojček, ker se pri fiskalnem pravilu postavi pravilo, v katero smer se morajo gibati načrtovanja v javnih financah, z referendumom pa so določene izjeme, pri katerih javno oziroma splošno odločanje, referendumsko odločanje o določenih zadevah ni možno. Sprejem samo referendumske ureditve bi bil nekorekten, kajti fiskalno pravilo je tisto, ki najprej zaveže vlado, vsakokratno vlado, v katero smer lahko pripravi, načrtuje proračun oziroma javne finance, medtem ko referendum omejuje državljane, da ne bi ravno o čemerkoli odločali na referendumu. In mislim, da je pri obeh rešitvah dosežen primeren kompromis. Naša poslanska skupina bo predlog spremembe ustave podprla. Hvala lepa."
8,ParlaMint-SI_2014-07-04-SDZ6-Izredna-71.u36,SDS,0.607421875,2014-07-04,0.11076897382736206,"Hvala lepa, spoštovani predsednik. Minister s sodelavko, spoštovani kolegice in kolegi! Danes mineva 14. dan, ko imamo v zaporu prvega političnega zapornika gospoda Janeza Janšo. Zakonske rešitve, ki jih prinaša novela Zakona o izvršbi in zavarovanju, sledijo pomembnemu cilju, in sicer pospešitvi izvršilnih postopkov, izboljšanju ureditve nepremičninske izvršbe za pospešitev postopka ter doseganju boljše realizacije prodanih nepremičnin. Obenem omogoča preglednejše in hitrejše postopke za nepremičnino, ki je obremenjena z zemljiškim dolgom, ob opozorilih, da se je ustanavljanje zemljiškega dolga na nepremičninah zlorabljalo, in poenostavitev ter olajšanje izvršbe preživninskih terjatev. V lanskem letu smo spremenili Stvarnopravni zakonik in ukinili možnost zemljiškega dolga. S predmetno novelo pa se skuša urediti preglednejši in hitrejši postopek izvršbe na nepremičnino, ki je obremenjena z zemljiškim dolgom, torej urejanje zatečenega stanja že izvedenih zemljiških dolgov. Novela poenostavlja in olajšuje ureditev preživninskih terjatev tako, da ima le-ta iz naslova zakonite preživnine absolutno prednost pri poplačilu oziroma izvršbi na denarno terjatev dolžnika. Vsekakor všečne in dobrodošle rešitve, vendar prepozne. Sicer bolje pozno kot nikoli, vendar pri zadevah, kjer gre za vprašanje odločanja v razumnih rokih, pravice do sodnega varstva, ne smemo odlašati in čakati z rešitvami, ki bi odpravile sodne zaostanke. Evropska komisija nas je v pregledu stanja na področju pravosodja Evropske unije opozorila na zaostanke na tem področju. Vprašanje zaostankov na tem področju je izpostavljeno tudi v zavezi za izboljšanje stanja v sodstvu, ki sta jo podpisala Vlada Republike Slovenije in Vrhovno sodiščePovprečna starost izvršilnih zadev je v letu 2012 presegala 20 mesecev. Kje je tukaj upoštevana in zagotovljena pravna varnost? V Poslanski skupini Slovenske demokratske stranke na neučinkovitost sodstva vseskozi opozarjamo. Opozarjamo na vprašanja odgovornosti sodnikov, vendar smo žal preslišani. Žal se za stanje v Sloveniji odgovornost pripisuje le zakonodajalcu, sodstvo pa samo sebi zapoveduje ugled in spoštovanje, kar je seveda zaskrbljujoče. Ugled si sodstvo lahko pridobi le s korektnim in poštenim sojenjem za ceno, kakršno plačujejo drugod, in s sojenjem v razumnih rokih. Velja opozoriti tudi na dejstvo, da Evropsko sodišče za človekove pravice v zadnjih letih spet obsoja Slovenijo zaradi sodnih zaostankov in zaradi nezagotavljanja ustavne in konvencijske pravice do sojenja v razumnem roku. V Poslanski skupini Slovenske demokratske stranke smo za zagotavljanje pravice do sojenja v razumnem roku v povezavi z zagotovitvijo poštenega sojenja v okviru kazenskega postopka predlagali trajanje sodnega postopka največ šest mesecev na prvi stopnji, največ tri mesece na drugi stopnji in največ tri mesece v postopku z izrednimi pravnimi sredstvi na Vrhovnem sodišču. Trajanje sodnega postopka od začetka do pravnomočnosti, vključno z izrednimi pravnimi sredstvi, bi tako lahko trajalo skupaj največ 12 mesecev. Obžalujemo pa dejstvo, da razpadla koalicija omenjene novele ne želi uvrstiti na dnevni red zasedanja Državnega zbora, in to kljub izpolnitvi vseh formalnih pogojev. Ne glede na vse navedeno bomo v Poslanski skupini Slovenske demokratske stranke podprli rešitve, ki jih prinaša novela Zakona o izvršbi in zavarovanju, bomo pa v Slovenski demokratski stranki, tako kot do sedaj, opozarjali na nepravilnosti v sodstvu in pohvalili pozitivne premike. Hvala."
8,ParlaMint-SI_2015-07-14-SDZ7-Redna-10.u425,SDS,0.603515625,2015-07-14,0.09299923479557037,"Hvala lepa, predsedujoča. Zdaj se nam je že predsedujoči pridružil. Dober večer vsem skupaj, kolegice in kolegi, minister! Junija 2013 sta vrh sodne veje oblasti in takratna vlada podpisala zavezo državljanom za izboljšanje stanja v sodstvu z nekaterimi konkretnimi ukrepi, ki naj bi bili realizirani v letu dni. Med temi ukrepi je bilo med drugim tudi zmanjševanje števila sodnikov. Takrat je Ministrstvo za pravosodje sporočilo, da je sodstvo s podpisom zaveze jasno pokazalo, da razume zahteve državljanov in gospodarstva po učinkovitem sodstvu, ter da prevzema polno odgovornost za izboljšanje razmer. Zaveza seveda ni bila uresničena, sodišče pa je takrat praktično za to nerealizacijo prejelo okoli 3 milijonov evrov v dveh letih. Vsi dobro vemo, kaj pomeni 3 milijone evrov sedaj, ko govorimo o brezplačnih malicah za otroke. Torej, denar je bil porabljen, pravih učinkov ni bilo. Da je temu res tako in da so po tej zavezi praktično ni bistveno veliko spremenilo, govori tudi zadnje poročilo Evropske komisije o pregledu stanja na področju pravosodja v EU. Slovenija ima še vedno 45,5 sodnika na 100 tisoč prebivalcev, kar je največ v Evropski uniji. Tudi glede neodvisnosti in zaupanja v sodstvo smo na repu lestvic, podobno glede porabe sredstev in trajanju postopkov v civilnih in gospodarskih zadevah. Čas trajanja postopkov se je namreč nekoliko znižal, pa še vedno traja 301 dan. Ko smo na odboru za pravosodje ob obravnavanju te teme v Slovenski demokratski stranki predlagali nekaj koristnih sklepov, jih je takrat koalicija zavrnila, češ da so ti nepotrebni, ker se stanje izboljšuje. Izboljšuje, je bilo rečeno. Poglejte, leta 2020 bomo imeli v Sloveniji še vedno 42 sodnikov na 100 tisoč prebivalcev, medtem ko imajo nekatere druge države, to je okoli triindvajset držav, že sedaj manj kot 30,2 sodnika na 100 tisoč prebivalcev. Minister, sprašujem vas: Ali ste terjali odgovornost za nerealizirane ukrepe s strani Vrhovnega sodišča? Dejstvo je, da svoje naloge in zaveze niso uresničili. Zanima me tudi: Katere konkretne rešitve ste že predlagali oziroma izpeljali za izboljšanje stanja na področju pravosodja? Tudi v tem tako imenovanem [[izklop mikrofona]]"
8,ParlaMint-SI_2016-02-02-SDZ7-Redna-15.u20,SDS,-0.97509765625,2016-02-02,0.32848188281059265,"Hvala, predsednik, za besedo. V Poslanski skupini SDS zakona ne bomo podprli, saj mu nasprotujemo od vsega začetka. Dejstvo je, da ima ta vlada kar nekaj odprtih vprašanj, kar nekaj področij se zaključuje v tem mandatu. Toda večji problem od zaključevanja starih zgodb je odpiranje novih zgodb. Na področju dimnikarstva nadaljujemo slabo prakso. Ko bi pa lahko to prakso izboljšali, pa pride minister z neko novo rešitvijo, ki bo imela slabe učinke že v zakonu, še bolj pa nas je v Poslanski skupini SDS strah, kakšni bodo dejanski oziroma realni učinki v praksi. V Poslanski skupini SDS menimo, da bo s 1. 7. 2016 delovanje oziroma razpolaganje z državnimi gozdovi zastalo, kajti Vlada se nenadoma – kljub temu da v koalicijski pogodbi piše drugače – odpoveduje vsem dosedanjim deležnikom in ustanavlja neko novo formo, neko novo obliko, ki se ji reče državni gozdovi. Ob tem pa danes, ko sprejemamo zakon, nimamo pred sabo nekaj ključnih odgovorov: kdo bodo šefi tega podjetja, ali bodo to Janezi iz SMC ali bodo to Franciji iz SD. Kako bo izgledal poslovni načrt, ne vemo. Niti ne vemo, kakšen bo poslovni načrt tega podjetja. Niti ne vemo, kakšna bo strategija tega podjetja in tako naprej. Vse to naj bi bilo v razpravi zamolčano. Morda kakšen poslanec koalicije ve, kakšna bo zgodba in kdo bo direktor tega podjetja, ampak na naša ključna vprašanja odgovorov nismo dobili. Še več. Nič ne vemo, dali pa bomo poroštvo 20 milijonov evrov. Jaz verjamem, da bo celo nekoč prišla neka ugotovitev Evropske komisije, da gre za nedovoljeno državno pomoč oziroma za neko bianko menico, ker se nekateri gredo med seboj, kdo bo imel večji izplen iz državnih gozdov, ob tem da bodo davkoplačevalci tisti, ki bodo vlagali v to podjetje. In to je po našem mnenju, po mnenju poslanske skupine nesprejemljivo dejstvo. Še bolj pa je žalostno, ker očitno prihaja do nesoglasij med dvema koalicijskima strankama in nas je strah, da ima zakon še manj možnosti, da zaživi v praksi. Da zaključim, tukaj piše: ""Poroštvene pogodbe z upniki sklepa minister, pristojen za finance."" Vsi pa vemo, kakšnega ministra za finance imamo. Torej vemo, da bo zgodba slaba in žalostna za slovenske gozdove. Zato zakona ne bomo podprli."
8,ParlaMint-SI_2011-10-18-SDZ5-Redna-32.u122,SDS,-0.97802734375,2011-10-18,0.2796326279640198,"Hvala lepa. Kot vidim. govorimo o vseh amandmajih skupaj. Minister se je precej časa zadržal pri 100. členu in jaz želim govoriti o 100. členu. Problem ob sedanji spremembi Kazenskega zakonika je, da ima ekipa gospoda Zalarja en velik hendikep. Dolgo so se trudili, da sedaj veljavni kazenski zakonik ne bi prišel v veljavo, potem so vlagali ustavne pritožbe in Ustavno sodišče jih je zavrnilo, češ da so pravne praznine. In intenca vsega tega je bila izmikanje sojenju pa pomanjkljiva uporaba tega zakona. To v prid storilcem kaznivih dejanj očitno. Očitno. Tukaj berem eksperta dr. Beleta, da je šlo celo tako daleč, da so poučevali študente kazensko pravo brez omenjanja pravil zakonskega vira ali kvečjemu z njegovim negiranjem. In vladal je izjemen interes. Človek se vpraša, zakaj. Tukaj v klipingu vidim, da je včeraj gospa Kresalova na Studiu ob 17h dejala, da je LDS v tej vladi delal tisto, kar je obljubila. ""Mi smo tisto, kar smo obljubili. tudi naredili."" Ja, verjamem da so obljubljali, ampak komu? To, kar je ona obljubljala očitno gospodu Pogačarju za najemno pogodbo za NPU, je storila. Tistega, kar je pa na hearingu govorila, pa ni storila. In z gospodom Zalarjem kot močnim človekom in podpredsednikom LDS je enako. Zato me ne čudi, da dr. Bele pravi, da bo tako opevano novo kaznivo dejanje oškodovanja javnih sredstev, ki so ga delali v alternaciji z gospodom Šoltesom, v bistvu pomenilo amnestijo kaznivih dejanj. Poglejte, kaj je zapisal: ""Praktična posledica tega novega kaznivega dejanja bo torej, da se bo moralo počakati na nova storjena dejanja, za vsa doslej ugotovljena kazniva dejanja te vrste pa bo treba kazenske postopke ustaviti, ker po stališču zakonodajalca, ekipe gospoda Zalarja, doslej naj ne bi bila kazniva."" To je amnestija. Zaradi tega se tudi tako branijo uvedbi resnično novega kaznivega dejanja, ki je nujno potrebna, pri nas in tudi v Evropi. To se pravi tistega kaznivega dejanja, ki smo ga kot novi 257.a člen, ki nadomešča sedanjega, tega opusti kot 257.b člen, predlagali mi. In je nujno potreben ob temu stanju v slovenski družbi. Kaznivo dejanje napada na finančno stabilnost in suverenost Republike Slovenije. In, poglejte, kdor ne vidi tega napada na finančno stabilnost, ki se je v našem finančnem sistemu in tudi v našem poslovnem sistemu s temi krediti in vse to zgodil, ta se dela slepca. In to je kaznivo dejanje, ki ga je potrebno sprejeti. In ni res, da bo povzročilo težave. Ja, določenim ljudem bo povzročilo težave, ne bodo več bogovi, ne bodo več kandidirali za najvišjo funkcijo v državi, ampak bodo prišli igrati klavir potem na nekem mestu. Poglejte, nekaj dni za tem, ko smo mi – jaz sem bil iniciator tega, ampak naša poslanska skupina –, to predlagali in smo naleteli na ta nihilistični, odklonilni odnos doslej vladajočih, skupaj s celimi strankami, ki so tvorile to opcijo, je predsednik Evropske komisije gospod Barroso dejal, piše tukaj: ""Barroso za odgovornost finančnikov. Za nepravilnosti naj osebno odgovarjajo."" In potem, ko so protestniki v številnih državah po svetu vzklikali gesla proti nasilju finančnih inštitucij in proti finančnemu pohlepu, je Barroso napovedal uvedbo individualne kazenske odgovornosti za nepravilnosti v finančnem sektorju. Gospe in gospodje iz finančnega ministrstva, prisiljeni boste nekaj narediti preko Evropske unije, čeprav se tako krčevito branite. Ta dejanja, ta finančni pohlep je dobil dimenzije veleizdaje v tej državi in napada na suverenost, ki je sedaj sankcionirana po 350. členu Kazenskega zakonika, vendar po tem, ker ni tako eksaktno pisano, da se pri tem misli, da je možno to uporabiti tudi za finančna kazniva dejanja, nočejo soditi, čeprav tam piše ""kdor je s svojim ravnanjem spravil državo v podrejeni položaj"". Slovenija je v podrejenem položaju proti drugim državam, na kolenih mora prositi za kredite, pri katerih so vsak dan slabši pogoji, boniteta nam pada vsak dan, sklestili so našo boniteto. In to je tudi direktni odziv na tisto, kar je sociolog dr. Vehovar dejal, da je to, kar se je dogajalo v naših bankah, posledično pa tudi dokapitalizacije zločin nad Slovenijo, nad državljane Slovenije. In nočete videti zločina. Kako daleč to gre? Čeprav smo že dvakrat na odboru razpravljali, tiskani mediji o tem ne smejo zapisati niti besedice, ker bi ljudstvo prisluhnilo. Kako daleč ima lovke kapital in mogočniki, ti simbolni vodje finančnega pohlepa v Sloveniji? Pa ne samo simbolni, tudi dejanski. Povejte mi, ali se boste uprli tudi Evropski uniji. Potem ne pristajate več na Evropsko unijo, potem boste rekli gospodu Barrosu ne. Kaj bo gospod Pahor sedaj na tem srečanju 23. oktobra, ko pravi, da se bodo dogovorili? Se bo izmikal? Se je moral tudi on ukloniti favoritu levice gospodu Jankoviču? Je podpisal svojo kapitulacijo? Bo šel tiho v politično klavnico? Čudim se, da v teh grozljivih zadevah, ki jih odkriva preiskovalna komisija z rabotami gospoda Jankoviča mlajšega, nočete govoriti. Tudi vsi boste šli v politično klavnico. Ali potem držijo govorice, da boste že nadomeščeno stimulirani? Vas bo nekdo kupil?"
8,ParlaMint-SI_2006-04-25-SDZ4-Redna-16.u252,SDS,-0.97900390625,2006-04-25,0.2509904205799103,"Hvala za besedo. Žal moram ugotoviti, kot že kakšen kolega pred menoj, da je kolega Lahovnik vložil ta zakon prepozno. Rekel bi, bistveno prepozno. V njegovi obrazložitvi, zakaj ga vlaga, je bilo povedano o menedžerskih odkupih, nepravilnostih, ki se tam dogajajo, oškodovanju malih delničarjev. To so nepravilnosti in tem nepravilnostim bi bilo potrebno stopiti na prste že pred časom, takrat, ko so bile zaznane. Mislim, da bi bilo potrebno tak zakon, kot ga sedaj predlagajo, dati v proceduro okoli 2000 ali še pred njim, ker sedanji zakon je dejansko zastarel, je iz časa tranzicije, ko se je tranzicija zaključevala, in v tem času so se stvari spremenile na marsikaterem področju. Seveda imamo sedaj prisotno tudi evropsko zakonodajo in morajo biti zakoni skladni z evropsko zakonodajo. To je zelo pomemben zakon sicer za ureditev kapitalskega trga. Vprašanje seveda nastane, zakaj tudi naša vlada ni prej dala takega zakona v obravnavo. Imeli smo cel kup drugih zelo pomembnih zakonov, od zakona o gospodarskih družbah do zakona o pomoči družbam v težavah, in je treba čakati na vrstni red, da pride tudi ta zakon. Sedaj je tudi vlada dala v proceduro ta zakon in sta sedaj v proceduri tako rekoč dva zakona, tako zakon kolega Lahovnika kot vladni. Če analiziramo en in drug zakon, ugotovimo, da je res treba nekaj storiti na tem področju. Sedanji zakon je v praksi večkrat zlorabljen v škodo malih delničarjev. Temu področju je treba dati največ pozornosti in bodoči vladni zakon urediti tako, da ne bo do tega prihajalo. Predlagani zakon o prevzemih, o katerem sedaj govorimo, po moje ne upošteva EU direktive 2004/25 ES, ne upošteva zakona o prekrških, ne upošteva problema, ki je slovenska posebnost, parkiranje delnic. Vladni zakon je mnogo bolj obširen in tudi verjamem naši vladi in ministru ter njegovi ekipi, da bo, če je kakšna dobra stvar v tem zakonu, ki ga obravnavamo sedaj, tudi prenesena v vladni zakon, da se bo tam obravnavala in doživela sprejetje. Zakon bi moral upoštevati evropsko direktivo, ki je bila že omenjena, s katero se bolje poskrbi za zaščito malih delničarjev, regulira povezane osebe, preprečuje parkiranje delnic in daje nadzornim organom večja pooblastila. Takega zakona, kot je sedaj predlagan od kolega Lahovnika iz Liberalne demokracije, ne morem podpreti s preprostim razlogom, ker prihaja mnogo prepozno. Upam pa, da se bo to področje zelo v kratkem času uredilo. Hvala."
8,ParlaMint-SI_2012-11-20-SDZ6-Redna-08.u70,SD,0.67578125,2012-11-20,0.05363408848643303,"Hvala, predsednik. Spoštovane poslanke in poslanci, spoštovani gospod minister, generalna direktorica in gospa pravnica, lep pozdrav! Socialni demokrati podpiramo in pozdravljamo prihod tega zakona v Državni zbor in takoj moram povedati, da ga bomo tudi podprli. Predlagamo pa, da smo pozorni na dodatnih 8 točk, ki jih bom sedaj naštel, in tudi predlagam, da do druge obravnave skupaj poiščemo mogoče še kakšno nadgradnjo rešitev, ki so že kar dobro v tem osnutku zakona napisane. Najprej razširitev definicij, namreč, da začnemo vključevati definicijo, ne samo vzreja, reja, temveč tudi posedovanje živali, s čimer pokrijemo širši krog. Druga točka, ki nam je pomembna, je točka, ki govori o nevarnih živalih. To, da je žival nevarna, mora ugotoviti ustrezno strokovno usposobljena oseba. Predlagam, da definicijo, kaj je ta oseba, katere kompetence, znanja in izkušnje mora imeti, dodatno razširimo potem preko podzakonskega akta. Pomembno je tudi, da je skrbništvo živali zelo jasno napisano, da je nedvoumno razumljivo, da ne gre samo za skrbništvo preko fizične, ampak tudi pravne osebe, kar nam bo nekatere dileme, ki so trenutno v slovenskih zavetiščih, razrešilo. Dodatno predlagamo, da smo pozorni na definicijo, kaj je to življenje v neprimernih bivalnih pogojih. Življenje v neprimernih bivalnih pogojih je s stališča povzročanja trpljenja živali verjetno glavni razlog, da prihaja do trpljenja. Petič, zelo nam je pomembno, da imamo dober register, odprti členi govorijo o registru. Tisto, kar predlagamo, je pa naslednje, da se dovoli ministrstvu ali vladi, da operativno preko registra določa, katere živali morajo biti vpisane v register in kako se register vodi. Zlasti nam je pomembno, da ne vodimo samo registra psov, pomembno je namreč, da vodimo tudi register muc, saj nam muce predstavljajo v tem trenutku bistveno večjo težavo – težave, ki jih imamo z njimi v zavetiščih – kot psi. Verjamemo pa tudi, da je treba vzpostaviti zelo dober register živali, ki potencialno ogrožajo nas, državljanke in državljane v Sloveniji. Dovolite, da vam povem en primer. V tujini se pogosto dogaja, da človek, ki je željan avantur, si nabavi malega krokodilčka, ko krokodilček doseže dolžino 3 metrov, postane preveč lačen, pa tudi drugače nevšečen lastniku in krokodilček se pojavi v Dravi, Donavi ali Savi. Država mora vedeti, kje so živali, ki potencialno ogrožajo nas, državljanke in državljane, in država ima tudi pravico kontrolirati, kaj se dogaja s temi živalmi. Pozdravljamo tudi jasne definicije, da kdor je pravnomočno obsojen zaradi kaznivega dejanja mučenja živali, do izbrisa obsodbe ne more biti skrbnik živali. Ker pa gre tukaj tudi za nekatere močne in hude prekrške, predlagamo, da se naredi razmislek, da podoben status velja tudi za nekatere prekrške. Pomembno nam je, da se zelo jasno napišejo na nekaterih področjih prepovedi, da se živali uporabljajo v bioloških poskusih za takšne ali drugačne teste. Na to nas napeljuje tudi evropska direktiva. Tukaj predlagamo, da uporabimo najbolj trdo od trdih variant propovedi, pomembno pa nam je tudi, da etična komisija, ki odloča o dovolitvi ali nedovolitvi uporabe živali za namene, za katere mi mislimo, da niso dobri, da ni predpisano samo, kako je ta komisija sestavljena, pomembno nam je, da podobno, kot je že določeno v švicarski zakonodaji, določimo, kateri so kriteriji, po katerih se ocenjuje etičnost posameznega poskusa. Ko govorim o tej točki, dovolite, da tudi izrabim priložnost pa gospoda ministra in ostale državne uradnike, ki lahko odločajo o trenutni razporeditvi sredstev za različne raziskave, ki jih v Sloveniji v tem trenutku financiramo, denarja je bistveno premalo, pozovem, da v tem času ne financiramo raziskav, kjer se delajo poskusi na živalih. Na koncu bi vam, spoštovane poslanke in poslanci, rad predstavil eno od težav, ki jih imajo društva, ki delujejo v javnem interesu na področju zaščite živali. Ta društva, ki varujejo živali, pogosto pristojne službe opozorijo na pomanjkljivosti oziroma tudi na kršenje zakonodaje, ki se na terenu dogaja. Od tu naprej pa je praksa na terenu različna. Nekaterim društvom se omogoči, da spremljajo postopek vse do do zaključka, nekaterim pa ne. Predlagamo, da najdemo tudi pot preko tega zakona, da to ne bo odvisno od dobre ali slabe volje pristojnega inšpektorja, ampak da bo nalagal sodelovanje z društvom, ki deluje v javnem interesu, tudi zakon. Spoštovane poslanke in poslanci! Predlagam, da pri tem zakonu pozabimo, da smo politično tako ali drugače različni, ampak skupaj z resornim ministrstvom, resorno upravo in vlado skupaj poiščemo rešitve, ki bodo v korist živali. Hvala."
8,ParlaMint-SI_2016-05-19-SDZ7-Redna-19.u214,SD,0.55712890625,2016-05-19,0.04864320531487465,"Hvala lepa, podpredsednik za besedo. Javna naročila so pomemben del gospodarske rasti in eden ključnih vzvodov javnofinančnih odhodkov. Na njihov obseg in vrednost vplivajo številni dejavniki, tako gospodarski, socialni kot tudi družbeni. Seveda se ti spreminjajo. Želimo doseči konkurenčnost, preprečiti neenakost med ponudniki. Zakon, ki smo ga sprejeli novembra in z vetom potem ga tudi potrdili, prinaša nekaj dobrih sicer novosti, vendar kljub temu moram reči, da ta zakon, ki ga ima danes predlagatelj na mizi, ima kar nekaj pozitivnih stvari. Moram reči, da sicer sledi predlogu Obrtniško-podjetniške zbornice, ki v bistvu opozarja na poplačila podizvajalcem. V predlogu je s strani predlagatelja navedeno, da bi moral izvajalec izvesti najmanj 20 % dela z lastnimi kadri. Jaz moram reči, da tukaj ne morem oporekati. Zakaj? Iz tega razloga, ker na svoji poklicni poti sem se srečala kar nekajkrat pri projektih, ki sem jih izvajala, z inženirskimi podjetji. Šlo je za milijonski projekt pa so imeli zgolj enega zaposlenega. Vprašaš se, kako bo ta izvajalec izvedel tako veliko javno naročilo. In seveda smo imeli en kup težav in, hvala bogu, so se potem tudi dobro rešile. Vendar kot vodja projekta moram reči, da me je stalo ogromno ene energije, da sem spravila vse te zadeve skozi. Jaz moram tukaj reči, da direktiva sicer nasprotuje tej omejitvi in določa samo kvalitativno omejitev, a bi predlagala, da mogoče razmislimo o kvalitativni omejitvi in o vnosu tega v zakon. Nadalje bi se pa osredotočila na obvezna plačila podizvajalcem. Imam izkušnje izpred leta 2010 pri javnih naročilih in po letu 2010. In kaj se mi je dogajalo pred letom 2010? Seveda javna naročila, naročnik naredi vse, da izbere najboljšega, najugodnejšega ponudnika, v javnem sektorju vemo, kako to poteka, najnižja cena po liniji najmanjšega odpora. Seveda tu prevzemam tudi vso odgovornost za to, ampak na koncu koncev se z merili in kriteriji enostavno nismo ukvarjali, ker niti ni bilo časa. Pri petih zaposlenih v občinski upravi je to nemogoče. Izbereš najugodnejšega ponudnika, seveda so bili sicer navedeni podizvajalci in kaj se je zgodilo? Seveda podizvajalci niso bili plačani. Ministrstvo navaja, da je možno sicer po zakonu o obligacijah direktno podati zahtevek na naročnika. Ampak mi smo plačali vse situacije glavnemu naročniku. Od kod naj plačamo potem podizvajalcu? Ponovno sem bila v nevzdržni situaciji, kaj narediti, kako rešiti situacijo. Zato se mi zdi ta omejitev, da v bistvu v pogodbo vneseš in potem tudi direktno naročnik plača podizvajalca, zelo smiselna in na mestu. Če nadaljujem. Po letu 2010, ko smo pa imeli ta člen vnesen, je nastalo bistveno več administrativnega dela, vendar vam moram reči, da mi je bilo bistveno lažje pri srcu, kajti podizvajalci me niso klicali in niso prosjačili za plačilo, kajti bili so na psu, bom tako rekla po domače. Enostavno ni bilo. Že v svoji razpravi v mesecu novembru sem na to opozarjala, podprla tudi amandmaje, žal na koncu sem sicer potrdila Zakon o javnem naročanju-3, ker so se mi zdele določene rešitve zelo smiselne. Sedaj imamo na mizi ta zakon, ki mi je, moram reči, zelo smiseln glede na prakso, s katero sem se soočila. Izvajalci, ponudniki in podizvajalci so urejeni v Obligacijskemu zakoniku, ampak moram reči, da je ta pot za podizvajalce predolga. Tako kot smo že nekajkrat danes v razpravah tudi slišali, vem, da podizvajalci enostavno morajo zapreti svoje obrate, ker enostavno nimajo od kod poplačati vseh teh stvari. Nabaviti so morali material, izvesti delo, poplačati bi morali svoje izvajalce, denarja pa od naročnika niso dobili. Naročnik je vsekakor, pa hočemo to reči ali ne, posledično tudi odgovoren za to, da so podizvajalci poplačani. Bistvo vsega tega je, da je ta zakon vsaj za mene smiseln in se mi zdi tudi obdobje, ko smo imeli neposredno plačilo vneseno v zakon v letih 2010–2016, smiselno. V bistvu plačilna disciplina se je na ta način bistveno izboljšala, bistveno manj težav je bilo, zato se mi zdi, da smo šli s tem Zakonom o javnem naročanju-3 po mojem korak nazaj. Zato vsekakor podpiram ta predlog, je pa res, da bi bilo določene stvari še treba z amandmaji oziroma v drugi obravnavi to tudi urediti. Havla lepa."
8,ParlaMint-SI_2011-05-04-SDZ5-Redna-27.u64,SD,0.50048828125,2011-05-04,0.34822171926498413,"Dober dan in hvala za besedo, gospod podpredsednik. Dober dan predstavniku Vlade in vsem kolegom in kolegicam v dvorani! Poslanska skupina Socialnih demokratov bo avtentično razlago drugega odstavka 75. člena in 63. člena v povezavi z drugim odstavkom 75. člena Zakona o prevzemih – 1 podprla. Razlogov je več. Naj najprej navedem tiste, ki so povezani s samim postopkom sprejemanja zakona o prevzemih pred slabimi petimi leti in z namenom, ki sta ga imela takratna vlada in Ministrstvo za gospodarstvo, ki sta pripravila predlog zakona v taki obliki, kot ga je kasneje zakonodajalec, torej Državni zbor, razumel in tudi sprejel. Če bi oba, tako Vlada kot vladajoča koalicija v Državnem zboru ob sprejemanju zakona in obeh členov, katerih razlago predlaga skupina predlagateljev, imela namen razumeti tako, kot ga razumeta Agencija za trg vrednostnih papirjev in Zakonodajno-pravna služba Državnega zbora, bi zagotovo ne dovolila Luki Koper, Novi Kreditni banki Maribor, Aerodromu Ljubljana in Skladu za razgradnjo Nuklearne elektrarne Krško, da so že takoj po uveljavitvi Zakona o prevzemih – 1, to je vse od 14. avgusta 2006, se pravi niti ne 15 dni po uveljavitvi zakona, pa do 23. junija 2008 začeli kupovati in kupovali delnice podjetij, ki jih smiselno zajema drugi odstavek 75. člena, kot na primer delnic Krke, Petrola, Save Re, Aerodroma, Save, Telekoma in Nove Kreditne banke Maribor. Že samo ta pogled v preteklost je dovolj trdna podlaga za upravičenost avtentične razlage, ki pravi, da je iz določila drugega stavka drugega odstavka 75. člena treba zaključiti, da za osebe iz prvega odstavka tega člena v avtentični razlagi uporabimo ta izraz, vendar ni mišljeno, da razložimo, kaj pomeni, ker namreč razumevanje tega člena leta 2006 je bilo tako, da se da razumeti, da je tako Vlada kot Ministrstvo za gospodarstvo in tudi Državni zbor razumel, da gre za nek poseben prehodni prevzemni prag, ki je vedno enak najnižjemu deležu glasovalnih pravic, ki so ga te osebe imele od dneva uveljavitve Zakona o prevzemih – 1 dalje. Se pravi, tudi če so vmes kakšno delnico prodale in se je kontrolni delež zmanjšal, pomeni, da ta prag ni več tisti, ki je bil na dan sprejema zakona, ampak tisti, nižji nivo, kot je bil zaradi prodaje delnic tudi sprejet. Bilo bi logično, da bi ATVP pri svojem ravnanju uporabila določilo 2. točke prvega odstavka 63. člena, ki govori o tem, da mora lastnik kontrolnega deleža odprodati tiste delnice, ki presegajo ta vmesni prag. To je zlasti pomembno v primerih, ko te osebe odtujijo določeno število vrednostnih papirjev ali drugih pravic, ki se upoštevajo pri določitvi glasovalnih pravic po 6. členu Zakona o prevzemih – 1, ter nato ponovno pridobijo določeno število vrednostnih papirjev ali drugih pravic, ki se upoštevajo pri določitvi teh glasovalnih pravic tako, da se s tem ne dosežejo ali presežejo prej navedenega prehodnega prevzemnega praga ali v primeru, če obstoječi delež glasovalnih pravic zmanjšajo po dnevu uveljavitve Zakona o prevzemih na stanje zmanjšanega deleža glasovalnih pravic. Ker drugi stavek drugega odstavka 75. člena Zakona o prevzemih – 1 vzpostavlja tako imenovani prehodni prevzemni prag, je v takšnih primerih zato treba šteti, da jim ni treba dati prevzemne ponudbe v skladu z Zakonom o prevzemih – 1. Dodatno naj navedem tudi deseti odstavek preambule Direktive 2004/25/ES iz aprila 2004, ki ima v Republiki Sloveniji interpretacijsko moč. Tudi ta namreč določa, da se obveznost dati prevzemno ponudbo vsem imetnikom vrednostnih papirjev ne uporablja za tiste kontrolne deleže, ki že obstajajo na datum začetka veljavnosti nacionalne zakonodaje, ki prevzema to direktivo. Uporabila sem angleško verzijo, torej prevod originalne, angleške verzije te direktive, ker je slovenski prevod tega odstavka direktive nedosleden, da ne rečem napačen, in je zato treba upoštevati angleško različico. Slovenski prevod pravi, da se obveznost dati ponudbo vsem imetnikom vrednostnih papirjev ne uporablja za tiste imetnike vrednostnih papirjev, ki imajo kontrolni delež vrednostnih papirjev na datum začetka veljavnosti nacionalne zakonodaje, ki prevzema to direktivo. V nasprotju s tem prevodom angleška različica govori o izjemi za kontrolne deleže, ki obstajajo na datum začetka veljavnosti nacionalne zakonodaje, ki prevzema to direktivo. To je torej treba razumeti kot vzpostavitev prehodnega prevzemnega praga. Mnogokrat nam je bilo rečeno, zakaj ne sprejmemo sprememb in dopolnitev Zakona o prevzemih, ki bi lahko v celoti saniral to stanje. Vsakdo, ki ve, da spremembe zakona pač ne morejo veljati od dne, ko je začel veljati leta 2006 sprejeti Zakon o prevzemih – 1, medtem ko avtentična razlaga pove, kakšen namen je imel Državni zbor in kakšen namen je imel predlagatelj zakona ob sprejemanju zakona, torej sredi leta 2006, v zvezi s tema dvema členoma. Mi verjamemo, da mnogi med vami dvomijo v to, da lahko mi, laiki, pravni laiki, bolje razumemo ali pa imamo pravico drugače razumeti določila 75. in 63. člena Zakona o prevzemih – 1. Vendar je treba vedeti še nekaj drugega. Treba je vedeti, da smo mi tisti, ki sprejemamo zakonodajo. In da smo bili zraven, mnogi med nami, ko se je ta zakonodaja leta 2006 sprejemala. In verjamem, da je, tako kot sem že povedala, tako Vlada kot tudi Državni zbor razumel cilj, smisel, ker so vendar že takrat bile te prehodne določbe zapisane, žal so bile napisane kot prehodne določbe, morale bi biti napisane v vsebini zakona. Ampak že takrat je bilo jasno, da gre tu v bistvu za varovanje interesov državnih deležev v posameznih podjetjih. In še naslednje. Če bo obveljalo takšno, po našem mnenju napačno razumevanje zakona, kot ga narekuje Agencija za trg vrednostnih papirjev, bodo na skupščinah družb, za katere je ali še bo Agencija za trg vrednostnih papirjev izdala odločbe o odvzemu glasovalnih pravic, namesto da bi samo zahtevala, da se odproda presežno število delnic, prišlo do eklatantnega kršenja lastninske pravice države, konkretno v tem primeru, pa tudi verjetno kakšnega drugega lastnika, konec koncev, ker ni šlo takrat samo za državne deleže. Posledice pa bodo lahko zelo hude. Tako bodo imeli, na primer, na skupščinah teh družb odločilno vlogo manjšinski delničarji družb, katerih manjšinski delež bo zadoščal za izglasovanje, na primer, naslednjih sklepov: sklepi, za katere je potrebna navadna večina, recimo, sklep o delitvi bilančnega dobička, tveganje razdelitve previsokih dividend – ravno smo slišali enega od kolegov, ki je govoril o tem, kako Telekom joka zaradi tega, ker ima 200 milijonov izgube, ampak potem na skupščini bo hotel, da se ne deli nerazporejenega dobička iz preteklih let, češ, kako je to [[...]]Kaj se da razumeti iz tega? Iz tega se da razumeti, da je vendarle interes nekaterih ljudi v tej državi, da bi lahko delili dobiček, nerazporejeni dobiček iz preteklih let. Kljub izgubi, ki so jo imela podjetja, ki so v večinski lasti države, zaradi napačnih ravnanj in odločitev pred letom 2008, pred volitvami, ker so takrat kupovali neproduktivne in nezanesljive naložbe v, konkretno Telekom, v bivših republikah Jugoslavije, potem, recimo, imenovanje članov nadzornega sveta v skladu z lastnimi interesi v primeru, da se izteka mandat prejšnjim članom nadzornega sveta, potem, recimo, podelitev pooblastila upravi za nakup lastnih delnic ali pa sklepi, za katere je potrebna kvalificirana večina, to je 75%, pri sklepanju zastopanega osnovnega kapitala, to so na primer spremembe statuta, na primer z izglasovanjem sklepov o odobrenem kapitalu z izključitvijo prednostne pravice, pri čemer se delnice lahko izdajo za stvarne vložke, sprememba števila članov organov vodenja in podobno, odpoklic članov nadzornega sveta in imenovanje novih članov, pri čemer ima nadalje nadzorni svet možnost zamenjave uprave, zmanjšanje osnovnega kapitala družbe ali nasprotno povečanje osnovnega kapitala družbe z izključitvijo prednostne pravice obstoječih delničarjev ter vložitvijo stvarnih vložkov, kar pomeni tveganje zmanjšanja deleža skupine države v družbah, statusno preoblikovanje družbe, sprememba, recimo, iz dvotirnega v enotirni sistem upravljanja družbe. Zdaj smo videli, da je bila odločitev o uvedbi enotirnega upravljanja družb pravzaprav vprašljiva. Konkretni primeri pa, da jih naštejem, v Aerodromu Ljubljana bi imel naštete konkretne koristi Publikum Trezor, d. o. o., ki ima le 2,67 % lastniški delež, ta pa bi mu brez skupine država narasla na slabih 9 %, medtem ko imajo sicer v družbi Republika Slovenija Kad in Sod 63 % lastniški delež v osnovnem kapitalu. V Krki Novo mesto bi največji delničar z glasovalno pravico postal New World Fund Inc., ki ima sicer le 2,40 % lastniški delež, posamični največji delničar. Največji delničar z glasovalno pravico v Petrolu bi pa postala dva povezana holdinga, in sicer Vizija Holding, in Vizija Holding 1 v lasti gospoda Južne, ki imata sedaj 9,57 % delež, kar pomeni, da bi absolutno dobila v tem primeru prednost pri glasovanju, vsaj pri navadni večini. In naslednji bi bil v Petrolu Istrabenz, zanimivo, ki je želel na vse kriplje postati pretežni delež Petrola, ki ima sedaj samo 4 % lastniški delež, vendar, ko je država izključena iz glasovalnih pravic, bi naenkrat postal zelo pomemben glasovalec. Pri Telekomu, ki za enkrat še nima izdane odločbe, pa bi recimo NFD gospoda Staneta Valanta z 2,36 % deležem dobil 8,69 % glasovalnih pravic. Perspektiva, s. p., gospoda Južne, ki je četrti največji družbenik oziroma delničar, pa bi iz 0,75 % prešel na 2,76 %. Vmes sta dva investicijska sklada, ki jima ne morejo biti odvzete glasovalne pravice, to sta PPS in Triglav, ki presegata to perspektivo in sta takoj za NFD. Pa še nekaj. Možno je tudi, da bi skupina država morala v vseh teh naštetih družbah, ki sem jih prej navedla – se pravi, da še enkrat ponovi; Krka, Petrol, Sava Re, Aerodrom, Sava, Telekom, Nova KBM –, objaviti prevzemno ponudbo za doseganje končnega prevzemnega praga, ki pomeni 75 % delež vseh delnic v vseh teh naštetih družbah. To bi državo ali pa bo, če bomo morali to narediti, stalo 4 in pol milijarde evrov. Lahko pa naredimo nekaj drugega, recimo, v Luki Koper in vseh ostalih naštetih družbah prodamo delnice do 25 % minus 1 delnica. Kaj bi to pomenilo? To bi pomenilo, da bi država zaradi prisilne prodaje, ker to je razlaga Agencije za trg vrednostnih papirjev in tudi Zakonodajno-pravne službe, posredno je namreč ta, da bi [[...]]Recimo, če samo primerjamo, Luka Koper je imela leta 2006 vrednost delnic, to vem zato, ker je moj najmlajši sin slučajno še edini v družini, ki ima sploh kakšne delnice, in ima pač 50 delnic luke Koper, takrat so bile vredne 150 evrov, ena delnica, danes so vredne 13 evrov. Res je, da nikoli več ne bodo luške delnice vredne 150 evrov, vsaj jaz sem prepričana v to, vendar pa zagotovo dolgo ne bodo samo 13 evrov. Se pravi, država naj prodaja izpod vsake normalne cene svoje premoženje. Kakšna je korist od tega? Korist je za tiste, ki si želijo te delnice po tako nizki ceni, ki bi jih bila država prisiljena prodati, kupiti. In jaz mislim, da ni naš interes takšen. In zdaj bi samo še to rekla. Ponavljam datume, ko so bila takoj po sprejemu zakona po mnenju ATVP kršena določila 75. člena in 63. člena in 6. člena in 7. člena Zakona o prevzemih – 1. Od 14. 8. 2006 do 23. 6. 2008 so se kupovale delnice navedenih podjetij. Zakaj Agencija za trg vrednostnih papirjev takrat ni odreagirala? Mi verjamemo, da zato, ker je razumela zakon na tak način kot v naši poslanski skupini razumemo in bomo zato to avtentično razlago, ponovno povem, podprli. Hvala."
8,ParlaMint-SI_2012-10-25-SDZ6-Redna-07.u12,SD,-0.921875,2012-10-25,0.3056492507457733,"Hvala za besedo, gospod predsednik. Spoštovani poslanke in poslanci! Naj uvodoma povem, da poslanke in poslanci Socialnih demokratov k temu zakonu vlagamo dva amandmaja, žal samo k tistemu, kar je bilo mogoče vložiti, se pravi, k zdravniškim pregledom, od sprejetja teh dveh amandmajev pa je tudi odvisno, kakšna bo naša končna odločitev, ki bo še toliko bolj negativna, se pravi nepodpora temu zakonu, kajti že prva odprava brezplačne pravne pomoči je za Socialne demokrate nesprejemljiva odločitev. Naj povem nekaj dejstev. Migracije so del sodobnega sveta. K sreči se nekateri za migracije lahko odločajo tako, da imajo vse pravne dokumente urejene in jih ne silijo v to razmere, nekateri pa se za migracije odločajo zaradi najrazličnejših nesprejemljivih življenjskih okoliščin. In ozaveščeni državljani in državljanke zagovarjamo tezo, da je tistim ljudem, ki so se ne po lastni krivdi znašli v nemogočih življenjskih razmerah, treba omogočiti čim lažjo pot za ureditev statusa. Zato smo doslej vedno zagovarjali take rešitve, ki so bile kdaj tudi drugačne od predlaganih s strani vlade, pa smo kot bodisi koalicijski ali opozicijski poslanci z amandmaji skušali doseči rešitev, ki gre v tej smeri, o kateri govorim. Pri tem se tudi ni mogoče opirati samo na slepo sledenje direktivam. Kaj ne slišimo v parlamentu tolikokrat, kako moramo biti suvereni, kako ne smemo slepo slediti? In danes odločamo o neobvezni določbi direktive, ki nalaga zdravniške preglede, če obstaja dvom o starosti osebe, ki se razglaša za mladoletno, gre torej za neobvezno določbo direktive. Torej argument, če ima velika večina držav vpeljan tak instrument, mi pa ne, ne more biti sprejemljiv, ker vsaka država sama zase določa civilizacijske norme. Te pa so take v Evropski uniji, da kadar je stopnja varovanja človekovih pravic višja od minimalnega standarda, ki je s strani evropskih institucij predpisan, obvelja nacionalna zakonodaja. Nacionalna zakonodaja se spreminja samo v tistih primerih, kadar je pod minimalnim standardom. In na to bi vas rada opozorila, ko se odločamo, ali je že sprejeto v tem zakonu, da bomo ukinili brezplačno pravno pomoč na prvi stopnji. Kaj lahko poslanke in poslanci naredimo, če hočemo, vam naj povem ob primeru spremembe novele zakona o mednarodni zaščiti iz leta 2010. Takrat je vlada tudi predlagala ukinitev brezplačne pravne pomoči. In to lahko preverite iz stališča predstavnice Ministrstva za notranje zadeve, kako mi je odgovarjala na vprašanje, ko sem o pogostem spreminjanju mednarodne zaščite in z njo zvezane zakonodaje opozarjala in spomnila na stališče varuhinje človekovih pravic, da to povzroča zelo veliko vrzel v pravni varnosti, če ne spoštujemo neke stalnosti, trdnosti v pravnem redu. In je takrat opozorila na to, da smo poslanci spremenili z amandmajem. No, vam bom tukaj iz magnetograma prebrala samo tisti odstavek Kornelije Marzel, to je namestnica varuha človekovih pravic, ki pravi, ""potem pomislek varuha človekovih pravic glede ureditve brezplačne pravne pomoči. Mi menimo, da vsekakor bi morala biti brezplačna pravna pomoč za prosilce zagotovljena tudi na prvi stopnji. Mi smo v naši obrazložitvi navedli, da težišče postopka je ravno pred organi prve stopnje, gre za poseben upravni postopek, in menimo, da glede na znanje, na poznavanje tega postopka s strani javnih uslužbencev bi tu prosilci morali imeti zagotovljeno brezplačno pravno pomoč"". Tako je menil tudi Visoki komisariat za begunce, ki nas je podpiral, in tudi nevladne organizacije. Socialni demokrati jih ne štejemo na leve in desne, ampak jih štejemo, da jih je treba upoštevati, ne glede na to, kakšne provenience so. Hvala."
8,ParlaMint-SI_2005-10-25-SDZ4-Redna-10.u144,SD,-0.953125,2005-10-25,0.9798003435134888,"Hvala lepa gospod podpredsednik, spoštovane kolegice in kolegi. Vlada in parlamentarna večina predlagata, da predlog zakona zavrnemo. V poslanski skupini socialnih demokratov tega ne bomo storili, ker menimo, da za to ni prav nobenih razlogov, predvsem pa za tako pomembno vprašanje niso izkoriščene vse možnosti razprave o tem, koliko zakon vsebuje dobre in koliko res slabe rešitve. Ne sprejemamo nobenih formalnih razlag, kako obravnava zakona teče po poslovniški proceduri, kako je vlada oblikovala svoj jasen negativni odnos, kako je formalno glasovalo delovno telo. Vse to je lahko tudi res, vendar ne pretehta dejstva, da se tako pomemben zakon ne sprejema niti ne zavrača brez najširše tehtne razprave. Vsi namreč vemo, da ga bo koalicija na tej seji zavrnila zato, da bi po enakem postopku ponovno brez tehtne razprave in soočanja mnenj predlagala in sprejela tistega, ki je po okusu vlade. To je neodgovorno ravnanje koalicije in vlade, to je neodgovorno ravnanje tudi državnega zbora. Ne gre za kakšen zakon, ki ga sprejemamo na podlagi direktiv Evropske unije. Gre za zakon, ki posega v temelje družbenega položaja vseh državljank in državljanov, vernikov in nevernikov, pa tudi v vprašanje položaja cerkve kot institucije ter njenega položaja v družbi, v odnosu do državnih organov. Vsi vemo, da glede teh vprašanj ne obstojajo različni pogledi samo v politiki. Morda bi politiki glede mnogih vprašanj, ki so relevantna za vprašanje uresničevanja verske svobode, zelo kmalu našli skupni jezik, saj ni več nikogar, ki bi želel versko svobodo kakorkoli posamezniku omejevati. Morda bi bilo nekoliko bolj zapleteno vprašanje, kako zagotavljati enake pogoje uresničevanja verske svobode vsem verskim skupnostim in ali ima glede tega država pravico postavljati pogoje, ki jih mora izpolniti posamezna verska skupnost, da bi dobila enakopraven položaj z drugimi. Posebej zato, ker se zavedamo, da se enakopravnost med različnimi, tako po velikosti, organiziranosti in družbenem pomenu ne zagotavlja tako, da se vsem dajo enake pravice, temveč tako, da se deprivilegiranim zagotavlja več pravic. Gotovo pa bi bilo še najbolj različno mnenje o tem, kako uresničiti ustavno načelo o ločenosti države in cerkve, saj so poskusi in težnje, da se to načelo razlaga v korist cerkve, vse bolj nekritični in vse močnejši. Toda ne glede na to ali pa prav zaradi tega se o vprašanju verske svobode in položaja verskih skupnosti ne smejo pogovarjati in se preglasovati samo politiki. Še manj smejo o tem presojati le predstavniki verskih skupnosti, kar se je zgodilo pred dnevi. Nikakor ne. Ta vprašanja zadevajo širok krog državljank in državljanov, zadevajo ne le največjo, temveč vse, tudi in morda posebej manjše verske skupnosti. Ne zadevajo le pogledov nekaj uradnikov in kakšnega vnaprej opredeljenega ministra, temveč zadevajo širok krog strokovnih javnosti, praktično vse, zadevajo civilno družbo, nevladne organizacije, ki jim lahko privilegiran položaj verskih skupnosti oteži in onemogoči njihovo delovanje. Zato bi bilo edino korektno, da se ob vsaki zakonski rešitvi, ki zadeva to občutljivo in pomembno področje, med vsemi zainteresiranimi opravi najširša razprava in poskuša oblikovati čim širši konsenz, da se nam ne dogodi nekaj podobnega kot ob zakonu o RTV, kjer je več ali manj vsa strokovna javnost nasprotovala zakonu, v večini pa je bil v državnem zboru sprejet. Poslanska skupina Socialnih demokratov zato protestira proti takšnemu načinu obravnave tako pomembnih družbenih vprašanj in podpira predlagani zakon, pričakuje pa, da bo ta problem spoznala tudi koalicija, da danes ne bo odločala, ampak bo umaknila odločanje, in da bomo o teh vprašanjih imeli še priložnost razprave. Hvala."
8,ParlaMint-SI_2005-10-24-SDZ4-Redna-10.u183,SD,-0.98193359375,2005-10-24,0.07770184427499771,"Hvala za to, kar ste povedali, gospod minister. Že sama sem vas opozorila, da bi bilo v zakonu o gospodarskih družbah mogoče urediti nekatere stvari, ki bi nakazovale možnost soupravljanja. Žal pa gredo spremembe v zakonu o gospodarskih družbah v drugo smer in je težko verjeti, da se bo dalo direktivo implementirati tako, kot je zapisano v njej. Kar zadeva zakon o preprečevanju nasilja v družini je moja zaskrbljenost toliko večja, ker je bilo mogoče v javnih občilih prebrati, da takega zakona sploh ne nameravate sprejeti in se to delno pokriva z razpravo ob posebnem poročilu varuha človekovih pravic, ker je bilo zelo težko prepričati v.d. direktorja direktorata, da je obravnavo nasilja v družini treba umestiti v poseben zakon. Ne nazadnje sami zadosti dobro veste, da smo že v prejšnjem mandatu govorili o tem problemu, ki ga zaznavajo tudi mednarodne inštitucije, ko govorijo o stanju človekovih pravic v državi Sloveniji. Nasilje v družini, nasilje nad ženskami je eden od največjih problemov te družbe, kar zadeva kršenje človekovih pravic. Zato vas sprašujem: Ali ni zdaj začeti zgodbo popolnoma znova, potem ko so bila medresorska usklajevanja med ministrstvom za notranje zadeve, ministrstvom za pravosodje, ministrstvom za delo, družino in socialne zadeve, ministrstvom za zdravje že zelo daleč, ko je bil že imenovan poseben strokovni svet, se je sestajal, marsikaj pripravil, ko je osnutek zakona že napisan, ali je treba zdaj res vse dati na led in reči, najprej bomo nacionalno strategijo sprejeli, potem bomo pa videli, če je zakon potreben? Hvala."
8,ParlaMint-SI_2013-06-18-SDZ6-Redna-15.u124,OTHER,0.8017578125,2013-06-18,0.015542177483439445,"Hvala, podpredsednica. Nadaljeval bom tam, kjer sem končal – pri Zakonu o sodiščih. Oba zakona sta pravzaprav izredno povezana in tvorita del sodne reforme. Poleg sistemskih rešitev vlade v Državljanski listi podpiramo in pozdravljamo zavezo, ki je bila pred časom podpisana s strani Vlade in Vrhovnega sodišča Republike Slovenije in je namenjena vsem državljankam in državljanom, zavezo, s katero sta se obe strani zavezali ljudstvu z namenom, da vlada in sodstvo prevzameta vsak svoj del odgovornosti za izboljšanje trenutnega stanja. Dokument predstavlja konkretno zavezo izvršilne in sodne veje oblasti državljanom, da bo vsak po svojih močeh in v skladu s svojimi pristojnostmi zagotavljal učinkovitejše delovanje pravne države. Obe strani soglašata, da morata s skupnim ciljem zagotavljanja večje učinkovitosti sodstva prevzeti vsaka svoj del odgovornosti. Iz podpisane zaveze je razvidno, pa tudi stanje nas na to opozarja, da so potrebne zakonodajne spremembe, zato v Državljanski listi podpiramo te spremembe, ki gredo v smer povečanja učinkovitosti in krepitve samostojnosti sodne veje oblasti, povečanja kakovosti nadzora nad sodno upravo in povečanje odgovornosti sodstva. Da bi se povečala odgovornost sodstva, se vsa sodišča obvežejo, da bodo izvajala projekte, ki prinašajo pozitivne učinke, kot na primer v projektu Triaža in Lukenda, določeni pa bodo tudi novi časovni standardi, in sicer krajši časovni okviri, ki bodo v soglasju z Ministrstvom za pravosodje. Na učinkovitost sodne veje oblasti bo pozitivno vplivala tudi večja samostojnost sodstva, ko bodo nekatere pristojnosti prenesene z ministrstva na sodstvo. Glavni poudarek rešitev je, da gre pri nadzoru nad poslovanjem sodne veje oblasti izključno za nadzor delovanja sodne uprave in nikakor ne za kakršnokoli poseganje v vsebinsko delovanje sodišč ali posameznih sodnikov. Služba za nadzor organizacije poslovanja sodišč bo tako pripravljala poročila, na katera se bodo sodišča odzvala s poročili o odpravljanju morebitnih nepravilnosti. Nato bo lahko kot obliko skrajnega ukrepa služba za nadzor predlagala Sodnemu svetu razrešitev predsednika sodišča. Nujno je, da predsedniki sodišč prevzamejo večjo odgovornost pri upravljanju zadev sodne uprave. Predsednika sodišča se torej lahko razreši v primerih, ko zadev sodne uprave ne opravlja v skladu s predpisi, merili za kakovost dela sodišč ali nepravočasno, ter v primeru, da sodišče dve leti zaporedoma ne doseže načrtovanih poslovnih rezultatov skladno z letnim programom dela. Poleg domače javnosti, ki je upravičeno nezadovoljna z delovanjem pravne države, nas na to opozarja tudi Evropska komisija v zadnjem poročilu iz marca 2013. Zato je na mestu, da se pove, da letošnji nacionalni reformni program zastavlja in hkrati zavezuje Republiko Slovenijo, da bo uredila področje sodnih zaostankov. Kako ambiciozno so zastavljeni cilji iz dogovora med Vlado Republike Slovenije in Vrhovnim sodiščem Republike Slovenije. Trenutno rešitev pravne zadeve na okrajnih sodiščih traja v povprečju 13,2 meseca, pričakovani čas trajanja je 9 mesecev, kar je bistveno bolj ambiciozno pričakovanje, rešitev pravd na okrožnih sodiščih 15,2 meseca, pričakovani čas rešitve po novem 11,5 meseca. Gospodarske zadeve na okrožnih sodiščih trenutno 14,2 meseca, sedaj naj bi se 30 % zadev rešilo v dveh, treh mesecih in ostalo v letu dni – bistven preskok, socialni spor na delovnem in socialnem sodišču v povprečju 12,4 meseca, sedaj cilj 9 mesecev in še kazenske zadeve na okrožnih sodiščih v povprečju 18,3 meseca, sedaj 12 mesecev po pravnomočnosti obtožnega akta, okrajna sodišča še prej, rešene naj bi bile zadeve v šestih mesecih, višja sodišča za pritožbo o civilni zadevi povprečno 4,6 meseca, o gospodarski zadevi 4,7 meseca, sedaj bistveni preskok – zgolj v treh mesecih naj bi se te zadeve reševalo. Število nerešenih zadev naj bi se zmanjševalo 3 % na leto v letu 2013 in 2014 in pa reševanje prekrškov sedaj 10,4 meseca, cilj je 6 mesecev. Velja poudariti, da naša slovenska sodišča rešijo približno milijon in pol zadev letno, glede na to, da višja sodišča razveljavijo približno 10 do 15 % vseh zadev na instancah, to pomeni, da je vendarle kvaliteta sojenja pravzaprav do neke mere primerna in upamo samo, da časovni roki in vse skupaj ne bo šlo na breme in v škodo kvalitete sojenja. Pa mogoče še, da ne bi kritizirali samo sodne veje oblasti, tudi kritike pravzaprav na zakonodajno. V Republiki Sloveniji ta trenutek velja približno osemsto zakonov, sprejme in novelira se jih približno sto na leto. Poznamo tristo različnih kaznivih dejanj in pa deset tisoč prekrškov, tako si lahko pravzaprav predstavljamo, v kakšni džungli predpisov pravzaprav morajo sodišča soditi. Kot rečeno, v sodstvu ni vse narobe, imamo sodstvo, ki funkcionira. Naša ambicija in ambicija vseh skupaj pa je, da bo to sodstvo delovalo boljše. Če se le da, bistveno boljše. Državljanska lista pravzaprav najavlja podporo zakonskim spremembam in bomo glasovali za zakon o sodniški službi in zakon o sodiščih, da sta primerna za nadaljnjo obravnavo. Hvala lepa."
8,ParlaMint-SI_2021-03-03-SDZ8-Izredna-63.u230,OTHER,0.72607421875,2021-03-03,0.011374898254871368,"Hvala, podpredsednik. V te organizacije so vključene različne oblike udejstvovanja, od kulture, športa, kot sem že dejal, humanitarnih organizacij, tudi prostovoljna gasilska društva, ki so tudi izjemna priložnost za aktivacijo predvsem mladih v družbeno delovanje in v delovanje za skupnost, športna društva in tako naprej. Nevladne organizacije zajemajo zelo širok spekter civilne družbe, ki se organizira na podlagi širših ali pa tudi ožjih interesov z namenom skupnega delovanja in sodelovanja pri kulturnih, izobraževalnih, političnih, okoljskih, identitetnih in drugih aktivnostih. V zadnjih letih smo videli, da je njihovo delovanje velikokrat na nek način tudi presegalo tisto, kar so meje lastnih občin za manjša društva, za manjše organizacije, in tudi meje države kot take. Ocenjujemo predlagatelji, stranke opozicije, da bi bilo smiselno in tudi pravilno, da bi Slovenska tiskovna agencija poročala o dosežkih in o dejavnostih teh organizacij tudi v širšem prostoru, se pravi da bi objavljala te novice v angleškem jeziku. Še en moment, zakaj se nam zdi to potrebno, je zaradi naraščajočih trenj, ki se v Sloveniji razvijajo predvsem zaradi negativnega odnosa, ki ga ima vlada, na prvem mestu s predsednikom Vlade, do nevladnih organizacij in do vseh oblik organiziranja, ki skušajo premikati stvari na bolje na določenih segmentih. Vemo, slišali smo ob nezaupnici, da premier vidi nevladne organizacije kot neko paravojsko opozicije in tako naprej. Ta odnos, ki ga kaže ta vlada do nevladnih organizacij, ni samo zaničujoč, ampak je tudi zaskrbljujoč. In po zadnjih dogajanjih je očitno, da je tudi vedno več mednarodne javnosti in mednarodnih oči uprtih v to, kaj se dogaja v Sloveniji. Lahko spremljate dvoboje med predsednikom Vlade in evropskimi poslanci po Twitterju, lahko spremljate dopisovanja predsednika Vlade z institucijami in komisarji Evropske komisije in tako naprej. Slovenija na žalost drsi v neko obliko iliberalne demokracije, kot se ji rado reče, v neko podobo, ki zelo strašljivo sliči na tisto, kar se dogaja recimo na Madžarskem ali pa še v kateri drugi višegrajski državi. S tega vidika ocenjujemo danes toliko bolj, kot ko smo vložili ta zakon, da je pomen, ki ga ima poročanje STA v okviru javne službe glede tega tudi v tujem jeziku na nek način nacionalnega pomena. To, da bo STA poročala o teh zadevah tudi v angleščini, pomeni na nek način pošiljati signale kritike pred avtoritarizmom vlade Janeza Janše tudi v mednarodno javnost in na nek način skušamo tudi na tak način lahko ubraniti tisto, kar je še ostalo od slovenske demokracije. S tega vidika in glede na to, da se tudi vodstvo STA strinja s temi spremembami, tudi danes v tretjem branju predlagatelji upamo, da bo zakon sprejet, tako kot je bil v prvi obravnavi in na matičnem delovnem telesu, in da bomo naredili še ta korak k izboljšanju delovanja STA, ki je tudi sama kot institucija močno pod pritiski vlade."
8,ParlaMint-SI_2018-03-20-SDZ7-Redna-39.u108,OTHER,0.578125,2018-03-20,0.08150697499513626,"Hvala lepa, predsedujoči. Dovolite, da vam na kratko predstavim stališče Poslanske skupine Desus. Cilj novele, Predloga zakona o spremembah in dopolnitvah Zakona o igrah na srečo je kljub začudenju mnogih deležnikov na odboru matičnega delovnega telesa doživel gladko podporo. Nekaj zadev po vrsti. Predlagano novelo Zakona o igrah na srečo bi tudi v Poslanski skupini Desus z veseljem podprli, če bi v njej razbrali, da rešitve pomenijo pridobivanje novih prihodkov iz naslova koncesijskih dajatev tako za FŠO kot posledično za slovenski šport. V Desusu nismo naklonjeni le višjim transferjem za upokojence, za socialno ogrožene, ampak tudi za slovenski šport, saj menimo, da je slovenski šport v svetovnem vrhu, še posebej pa je potreben dodatnih finančnih spodbud, predvsem iz razloga, ker smo maloštevilna nacija, maloštevilni narod, in zato je nujno potrebno nameniti prav športu, vrhunskemu pa tudi rekreativnemu, več sredstev, da uspe dosegati svoje rezultate in tako zastopati Slovenijo v svetu na najboljši možen način. Vlada Republike Slovenije je v svojem mnenju predložila številke, iz katerih je jasno razvidno, da so koncesijske dajatve za FŠO močno padle le leta 2014 po uvedbi tako imenovanega kriznega davka na srečke, ki je bil, ponavljam, interventni zakon. Nato so se začela sredstva spet dvigovati in so v tem trenutku praktično na isti ravni, kot so bila leta 2013. Torej če verjamemo – in ni razloga, da ne bi verjeli – Ministrstvu za finance, ne drži, da sredstva iz tega naslova konstantno padajo. Nekateri po drugi strani verjamejo predlagatelju, – kar ni nič nelegitimnega – ki pa vehementno, predlagatelj namreč, trdi, da sredstva upadajo, in je na nacionalni televiziji celo obtožil kolege iz svojih strankarskih vrst, da skrajšam, nekakšne vrste sprege. Kar se tiče tako imenovanega neskladja z evropskim pravnim redom, je Evropska komisija sporočila, da je zadovoljna s pojasnili glede ureditve na našem stavnem trgu, in je decembra zaključila postopek za ugotavljanje kršitev. Rezultat je: kršitev ni. Pika. Če pogledamo s perspektive tako športnih kot invalidskih ter seveda tudi humanitarnih organizacij, vidimo v naši poslanski skupini, Poslanski skupini Desus, problem predvsem v tem, da še vedno velja ta tako imenovani oziroma famozni Zakon o davku na srečke. Svet FIHO, tudi to je eden od ključnih deležnikov, je v svojem javnem dopisu namreč ugotovil, da se bo moralo financiranje znižati prav iz tega razloga, ker ta krizni zakon še vedno velja. To pa se nam v Poslanski skupini Desus zdi katastrofalno, nedopustno in nevzdržno, saj kot vemo, gre za financiranje 27 invalidskih, 82 humanitarnih organizacij, ki vse skupaj izvajajo življenjsko pomembne socialne programe za več kot 300 tisoč uporabnikov. Naj zaključim. Načeloma smo v Poslanski skupini Desus proti kakršnimkoli parcialnim, partikularnim, takšnim ali drugačnim rešitvam, ki temeljijo na slabih izračunih, ki temeljijo na nepreverjenih številkah in namigujejo na neka zelo sporna ozadja. Smo pa v isti sapi tudi proti nepremišljeni, divji liberalizaciji, kot smo bili tudi v primeru Zakona o pogrebni in pokopališki dejavnosti. Iskreno upamo, da v tem primeru, pri sprejemanju novele tega zakona to ne bo pomenilo pogreba financiranja invalidskih, humanitarnih in športnih organizacij. Skratka, smo za to, da se lotevamo premišljenih odločitev, da sprejemamo dobre zakone in da odločitve temeljijo na dejstvih in številkah, ne pa na insinuacijah in zavajanjih. Zaradi naštetega, predvsem pa zaradi naše skrbi za obstoj in bodoče delovanje nevladnih, humanitarnih, športnih, invalidskih in drugih organizacij bomo temu zakonu z veliko večino v Poslanski skupini Desus odrekli podporo. Hvala lepa."
8,ParlaMint-SI_2004-04-22-SDZ3-Izredna-43.u42,OTHER,-1.0,2004-04-22,0.38919466733932495,"Oprostite, gospod predsednik, ampak se moram oglasiti. Trditve gospoda državnega sekretarja, te zadnje, če tega ne bomo sprejeli, potem bo država odgovarjala kazensko, odškodninsko enostavno ni res! Ker tretji odstavek 2. člena je opcija, gospod državni sekretar, je opcija! Tega niste hoteli v predlogu povedati in danes, zdajle v zadnji predstavitvi, ste se pa ponovno sprenevedali. In vodite ta državni zbor v neko smer, neko odločitev na podlagi argumenta, ki ne drži. Ta amandma edino, kar naredi, je, da začasno, dokler ne pride argumentiran predlog, ne uporablja možnosti razširitev na druge osebe, ki niso finančne institucije. Samo to. Samo to. A vendar tudi to vam ni zadosti. Niste pa v svoji predstavitvi argumentirali, zakaj ste se tako odločili, ker s tem, da rečete ""mi menimo, da"" ali pa ""mislimo, da"" - ja, lepo, da mislite, ampak vaša misel v tem državnem zboru ni zadostna za odločitev; mora biti argumentirana in tudi predstavljena, občasno predstavljena za neko odgovorno odločitev. Prepričan sem, da bo državni zbor napačno odločil, če se ne bo sedaj odločil, da bo zavestno in argumentirano pretehtal možnost razširitve vseh teh določil zakona na druga podjetja, ki niso finančne institucije, in sicer takrat, ko bomo imeli zadostne razloge za to. Sicer se pa strinjam s kolegom Petanom, da ko o teh stvareh odločamo, moramo še kako imeti pred očmi, da na žalost, spoštovane kolegice in kolegi, naš kapitalski trg še ni takšen, kot izgleda evropski, čeprav tudi tam niso ne vem kako deviško čisti. A vendar nepravilnosti, pomanjkanje nadzora in vse, kar se dogaja na našem kapitalskem trgu, to pa vsi dobro vemo, da so pomanjkljivosti ogromne, to je že sam predsednik agencije za nadzor trga vrednostnih papirjev na matičnem delovnem telesu predstavil. Obstajajo predlogi, kako bomo to rešili, a vendar jih še ne moremo obravnavati. Torej, to so dejstva. Dobro vemo, da to še ni Evropa, da hočemo to šele ustvariti. Vzemimo si čas, tam kjer nam direktiva omogoča, samo tam. In direktiva nam to omogoča. Ni nujno, da danes sprejmemo tretji odstavek 2. člena, to lahko napravimo kasneje, na podlagi prave analize in neke argumentirane debate. Hvala lepa."
8,ParlaMint-SI_2004-03-26-SDZ3-Redna-35.u20,OTHER,-1.0,2004-03-26,0.2414541244506836,"Spoštovani predsednik, minister, kolegice in kolegi! Pri prejšnjem zakonu je bilo s strani LDS-a slišati, da so razočarani, ker je nekdo tako dolgo v predalu držal zakon, evropski nalog o prijetju in prodaji, torej, kako smo šele razočarani v opoziciji, ko tako veliko količino zakonov sprejemamo po nujnem postopku. Torej, to je seveda neprimerno. In odkrito vam povem, da vseh te zakonov, tudi tega, ki ga sedaj obravnavamo, ni bilo možno natančno proučiti in pravzaprav se sprašujemo, kaj se hočes tem in takim načinom dela doseči. Vsega skupaj, namreč zakona, v eni uri in pol na odboru za infrastrukturo, s tolikimi amandmaji, ni bilo možno kvalitetno dopolniti. In če pogledate 11. člen, to so členi od 101 a pa do 101 f, moram reči, da so ti členi izredno neberljivi, so nejasni in pa zapleteni, povečujejo nivo birokratiziranja, na drugi strani pa nič ne prispevajo oziroma ne razrešujejo problema, da je Slovenija ena izmed tistih držav, kjer je potrebno na neko dokumentacijo pri uvedbi neke nove dejavnosti čakati med evropskimi državami najdalj časa. Mi smo prepričani, da bi te zadeve bilo možno bistveno poenostaviti in bolj konkretno in pa razumljivo napisati, vendar se seveda, zaradi časovne stiske, v katero ste nas pravzaprav potisnili, ni dalo k temu oziroma v zvezi s tem zakonom tega tudi dejansko storiti. Če pa se dotaknem posameznih členov, recimo 19. člen pravi, da mora sklad kmetijskih zemljišč na zavarovanih območjih, ki jih seveda ustanovi vlada po lastni presoji, v zvezi z evropskimi direktivami, se pravni Naturo 2000 in pa ptičjo direktivo, nakazovati del presežka nad dohodki oziroma del presežka prihodkov na odhodke. Vsakoletno vlada določi, za kakšen nivo sredstev gre. Mi smo prepričani, da je takšna rešitev celo v nasprotju z zakonomo kmetijskih zemljiščih. Kajti sklad kmetijskih zemljišč mora za kmetijska zemljišča skrbeti na področju celotne Republike Slovenije. In če bo na nekatera področja nakazoval več sredstev, kot se dejansko na tistih področjih iz tega naslova pridobi, potem bo seveda zmanjkalo finančnih sredstev za tiste vse naloge, ki jih zakon o kmetijskih zemljiščih skladu nalaga. Torej, pravilna in pa smiselna rešitev bi bila, da bi vlada za zavarovana območja, ki jih bo tudi sama z aktom predpisala, našla neke druge vire ne pa da enostavno, bi rekel takole, salomonsko rešitev zapiše v zakon in pravi, sklad naj prispeva za ta področja sredstva, ki se naberejo na žiro računu. Rad bi opozoril mogoče še na nekatere druge člene. 23. člen je popolnoma nejasen, pravzaprav več členov v tem zakonu, lahko bi se izrazil tako, kot je včeraj ob odloku o prostorskem planu že povedal dr. Brejc, ko je rekel, da je zakon zapisan v neki nerazumljivi latovščini. Jaz sem prepričan, da evropske direktive, ki jih pa seveda zaradi pomanjkanjačasa nismo mogli v celoti proučiti in tudi ne vemo, če so, tako kot so zapisane, vnesene v ta zakon, tako zapletenih vsebinskih formulacij in nerazumljivih vsebinskih formulacij ne poznajo, ampak da je to delo naše domače birokracije v ministrstvu, kjer se res včasih zdi, da neki pripravniki predlagajo zakone, ki potem niti ne poznajo, kako te zadeve v praksi izgledajo. Takšen, kot ta zakon je, trdim, bo v praksi zelo težko izvajati. Hvala lepa."
8,ParlaMint-SI_2009-06-16-SDZ5-Redna-07.u95,OTHER,-1.0,2009-06-16,0.18665368854999542,"Hvala lepa, gospod podpredsednik. Seveda sem v hudi zadregi in mi je žal, ker so kolegi iz Poslanske skupine SDS spisali tako nesrečen amandma, ki omejuje razpravo o tem, o čemer se ves čas razpravlja. Prej sem vas opozarjal, da ne bi smeli razpravljati o določenih stvareh, kljub temu ste. In zdaj sem sam pred enako dilemo in skušnjavo. Jaz seveda ne bom podprl tega amandmaja, ker je jasno - amandma, lahko bi rekli takšna ne preveč domiselna zloraba 132. člena Poslovnika Državnega zbora, ki omogoča amandma na prehodne člene, in potem se lahko izpelje diskusija o zakonu v celoti ali posameznih dilemah. Dobro. Meni je žal, da je tako in da ne moremo imeti neke celovite in vsebinske razprave ob tej zadevi, bila pa je na odboru, ampak vseeno bi rekel naslednje. Jaz bi na nek način vendarle omenil, če bi smel razpravljati, bi potem rekel to, da je treba najprej povedati, da upravljanje z lastniškimi deleži Telekoma Slovenije in njegove hčere Mobitela ter Pošte Slovenije in mogoče še kakšnega manjšega operaterja, ki je eventualno v državni lasti, deloma ali ne, ostaja na Ministrstvu za gospodarstvo in se ne prenaša na Ministrstvo za visoko šolstvo, znanost in tehnologijo. In drugič. Če bi bil minister tu in če bi uspel na široko govoriti o tem, bi ga spomnil, da je direktor Direktorata za elektronske komunikacije na Ministrstvu za gospodarstvo pod pritiskom Komisije Evropske unije in Direktorata za informacijsko družbo moral odstopiti iz nadzornega sveta Telekoma, ker so ugotovili evidenten konflikt interesov med regulatorno in zakonodajno funkcijo in članstvom v nadzornem svetu, ki pomeni zastopanje najboljših interesov družbe. In je moral odstopiti. Zato je pomembno prenesti to področje elektronskih komunikacij kam drugam, lahko razpravljamo kam, vendar ne sme biti tam, kjer je upravljanje z lastniškim deležem Mobitela, Telekoma in Pošte Slovenije. Kam torej prenesti? Jaz bi se zelo strinjal z vami kot nekdanji minister za informacijsko družbo, da bi ustanovili takšno ministrstvo. Videli ste, da takšna ideja ni prisotna niti v koaliciji, še manj pa v opoziciji. Kam torej te zadeve narediti? Prav gotovo in tu verjetno ni velikih dilem, je treba ponovno združiti področje elektronskih komunikacij z informacijsko družbo. Zakaj? Če bi smel o tem govoriti, gospod podpredsednik, bi vam povedal, da se dogaja konvergenca energij, torej storitev omrežij, vsebin in da večina direktiv Evropske unije pokriva tako elektronske komunikacije, hkrati kot informacijsko družbo in ni več ločevanja med temi. In to se je pokazalo kot problem. Še leto, dve po tem so mene z Evropske komisije opozarjali, da Slovenija ni več prisotna, da ne hodijo, da se en direktorat izgovarja na drugega in nobeden ne gre gor in nihče ne sodeluje pri ustvarjanju novih predpisov. Še dve leti potem so me opozarjali, da ni naši predstavnikov v tem, tistem, tretjem organu, ki je zelo pomemben za regulatorne in druge in ""policy making"" funkcije v komisiji in niti ne v Sloveniji. Zakaj? Zato, ker smo razdelili majhno racionalno organizirano skupino na dva dela in nobeden od teh dveh delov ni mogel dobro delati. Nismo pa povečali preveč zaposlovanja. In če bo to združeno nazaj, je to nujno narediti in seveda v strukturi, upravni strukturi, če bi smel o tem govoriti, bi vam to povedal, je to najbolj naravno okolje Ministrstvo za visoko šolstvo, znanost in tehnologijo. V tej strukturi definitivno, ker je to področje tako močno povezano prav z znanstvenim in tehnološkim razvojem in je tako ali drugače v vseh državah vezano na to. Nekatere države te stvari nimajo pod ministrstvi, ampak imajo posebne vladne službe - v Angliji, v Združenem kraljestvu itn. In naša ureditev je še najbližja tej ureditvi, ki jo ima Komisija kot Direktorat za informacijsko družbo. Če bi smel govoriti, bi vam povedal, da minister, katerikoli minister nima nobenih pristojnosti nad Agencijo za pošto in elektronske komunikacije in jih tudi novi minister, če bo to preneseno in ko bo, Golobič ne bo imel. In mi je zelo žal, bi rekel, da bivši minister še danes ne ve, da je APEK- Agencija za pošto in elektronske komunikacije neodvisni organ, ki ima celo lasten vir financiranja in se financira iz prispevkov operaterjev in je nad njim bolj kot vlada, ampak je nad njim Evropska komisija in Evropska regulatorna agencija. Bolj je odgovoren njej kot slovenski vladi in vanj sploh ne more posegati. Bojim pa se, da ta minister, ki ga sedaj tukaj ni, bivši, to štiri leta ni vedel in to me skrbi. In upam, da bo novi minister to vedel in da tega ne bo počenjal. Če pa ne, ga bomo mi prijeli za prste. In druga zadeva, ki je, bi rekel še to, da je veliko neznanje, nepoznavanja kar zadeva umeščanje. No saj, nobenemu ne morem več govoriti, kar zadeva umeščanja in če bi imeli razpravo o tem, bi pozorno in na široko razpravljal o tem, da elektronske komunikacije in storitve informacijske družbe so svobodna gospodarska dejavnost, vendar z vidika doseganja družbenih ciljev, ki jih naše družbe imajo, na nekaterih področjih trg ne more narediti vsega. Ali pa: nekatere stvari niso možne, jih ne more trg regulirati. Zato je ta svobodna gospodarska dejavnost nadgrajena s storitvami, kot je razvoj širokopasovnih omrežij v območjih in storitev, kjer se zasebnim operaterjem to ne splača, da trg ne zna poskrbeti za probleme, kot je internetna varnost, ali pa sploh zaščita podatkov, boj proti zlorabam itn; da so vse te stvari močno odvisne in da je uspeh teh komunikacij odvisen od reguliranja teh stvari, je vsakomur povsem jasno, če samo pogledamo, kakšen je problem v boju proti zlorabi, recimo, kartic ali plačilnih sredstev na internetu in tako naprej. Zato je jasno, da ta zadeva mora biti združena, mora biti povezana z najbolj vitalnim področjem, ki regulira znanstveni in tehnološki razvoj, in je ta rešitev dobra, smiselna. Navsezadnje moram priznati, ker so se nekateri hvalili, da so pisali zakone, če bi smel, bi vam povedal, da sem v koalicijski pogodbi, seveda, idejni oče, zagovarjanja te ponovne združitve, tokrat pri Ministrstvu za visoko šolstvo, znanost in tehnologijo, bil jaz. In še to. 14. oktobra 2004 je potekala seja Odbora za notranjo politiko. Tu je prisoten gospod Grims. Mi smo se takrat pogajali in dogovarjali in smo bili zelo blizu temu, da bi, ko se razformira ministrstvo, področje informacijske družbe in elektronskih komunikacij združili, prenesli na Ministrstvo za visoko šolstvo, znanost in tehnologijo, podjetje pa pustili pri Ministrstvu za gospodarstvo oziroma prenesli na Ministrstvo za gospodarstvo. Zelo daleč smo prišli, pa vendarle ta predlog ni bil sprejet. Pozneje sem neformalno slišal, če bi smel, bi vam povedal, da je bil razlog v tem, da SDS svoji sestrski stranki elektronskih komunikacij pač ni želela prepustiti. Na škodo, bi rekel, poznejšega razvoja. To je dejstvo. Kako je z gospodarstvom, bi rekel še to. Uničevati gospodarstvo. Mene pravzaprav res zanima, zakaj taka ihta pri uničevanju gospodarstva. Zakaj z vsemi temi obtožbami? Če jih imate, pojdite na sodišča ali kamorkoli. Zakaj uničevati neko slovensko podjetje, zakaj onemogočati, da dela doma? Samo zato, ker je z njo na tak ali drugačen način povezan, ampak na transparenten, se vidi, eden od politikov, ki ga tako sovražite? Ne vem, če je to dobro za Slovenijo, postati prvak v takšnem uničevanju podjetja, ki je solidno in ki svoje glavne zadeve dosega na mednarodnih trgih. Ampak jaz ga ne želim niti braniti, ker ga niti poznam - ne v dobrem, ne v slabem in tako naprej. Jaz teh amandmajev podprl ne bom. Menim, da je evidentno, da je treba ti dve področji združiti. Menim, da je evidentno, da je v nacionalni strukturi organizacije državne uprave zato najbolj primerno Ministrstvo za visoko šolstvo, znanost in tehnologijo, kdorkoli ga že vodi. In seveda, da moramo zagotoviti, da je APEK neodvisna in samostojna agencija - očitno - po besedah bivšega ministra - ni bila. In moramo pravzaprav potegniti iz tega razvoja informacijske družbe čim več za naše ljudi in izboljšati kvaliteto uslug in storitev na tem področju. In še enkrat, menim - ne menim, ampak ugotavljam, da regulatorna, upravna in oblikovanje politik na področju elektronskih komunikacij, informacijske družbe nima nobene zveze ne formalne ne institucionalne z upravljanjem z lastniškimi deleži Telekoma, Mobitela in Pošte Slovenija, če jo ima, smo v prekršku pred Komisijo Evropske unije. Hvala lepa."
9,ParlaMint-SI_2006-07-12-SDZ4-Redna-19.u100,SDS,0.60302734375,2006-07-12,0.030538473278284073,"Hvala lepa. Spoštovani poslanec, z veseljem odgovorimo na vaša vprašanja. Naj pa uvodoma poudarim, da je vlada oziroma ministrstvo za gospodarstvo pri pripravi tega zakona sodelovala z združenjem malih delničarjev. Njihov prispevek h kakovosti tega teksta je velik. Jaz se jim zahvaljujem za to sodelovanje. Vrsta njihovih pripomb je upoštevanih. Zato želim le poudariti, da na nekaterih točkah seveda nismo mogli priti skupaj in lahko, da je to ena izmed njih. LDS predlaga, da se v 22. členu črtajo 4 točke prvega odstavka, ki definirajo pravzaprav osebe, ki je dosegla prevzemni prag in ni dolžna dati prevzemne ponudbe. V dveh točkah izmed teh štirih je tako ali tako prevzemna ponudba dana, saj govorimo o drugi osebi, kot je prevzemnik. Prevzemna ponudba je dana v primeru 4. in 5. točke. Ker je prevzemna ponudba dana, je zaščita vseh ostalih delničarjev seveda upoštevana, zato se čudim, čemu bi ti dve točki kakorkoli sploh dali slutiti predlagatelju amandmaja, da gre za neko izigravanje prevzemnih postopkov prevzemnih ponudb. In se prav res čudimo tej utemeljitvi. Pri točki 3 in pa 6 gre pa pravzaprav za primere, ki nimajo nobenega opravka s prevzemom, sicer imamo pa tako ali tako varovalko v 4. členu, ki sankcionira oziroma nadgrajuje te določbe in nastane obveznost dati prevzemno ponudbo po tem zakonu ob prvi nadaljnji pridobitvi teh vrednostnih papirjev, razen če prevzemnega praga seveda ni moč doseči. In o čem govorita torej ti dve točki? Najprej govorita o izvedbi združitve ali delitve delniške družbe z zamenjavo za vrednostne papirje pravne osebe, ki je zaradi združitve ali delitve prenehala. Spoštovani poslanec, če to mislite, da je možno, gre za čisto praktično rešitev v primeru nastanka delniških družb z združitvijo ali delitvijo, o čemer morata soglašati dve skupščini z 2/3 večino na obeh straneh in ni moč nikakor v tem primeru govoriti o prevzemu in zato je to tudi opredeljeno kot izjema. Pri točki 6, to se pravi četrti izmed štirih izjem, pa govorimo o pridobitvi vrednostnih papirjev, ki so bili izločeni kot vložki pri ustanovitvi ali povečanju njenega osnovnega kapitala. Se pravi, če nekdo z vložkom in če ima položaj holdinške družbe. Tako da tudi tukaj v tem primeru je več kot očitno, da ne moremo govoriti o prevzemu, zato tudi to obravnavamo kot izjemo, ne samo zaradi praktičnosti, ampak tudi smiselnosti in logičnosti zadev. Te izjeme so prisotne tudi v drugi primerljivi prevzemni zakonodaji, na primer v Avstriji, v Angliji in nikakor ne predstavljajo posega v pravice malih delničarjev. Omogoča jih tudi direktiva o prevzemnih ponudbah in nikakor ni moč govoriti o nekem by passu ali kakršnemkoli namernem preseganju siceršnjih določb zakona o prevzemih."
9,ParlaMint-SI_2010-05-19-SDZ5-Redna-17.u189,SDS,0.58544921875,2010-05-19,0.9794269800186157,"Hvala za besedo, gospod predsednik. Lep pozdrav državni sekretarki s sodelavkama, spoštovane kolegice in kolegi! Predlog Zakona je neke vrste nadaljevanje zakona o upravljanju kapitalskih naložb, ki je bil sprejet pred kratkim in ki bo omogočil še zadnjo fazo privatizacije državnega kapitalskega premoženja, tako da se bodo maloštevilni posamezniki obogatili s premoženjem, ki smo ga državljani Republike Slovenije ustvarjali desetletja. Vladajoča koalicija z ustanovitvijo tako imenovane neodvisne agencije za upravljanje s kapitalskimi naložbami omogoča izogibanje odgovornosti ter še bolj na široko odpira vrata nepravilnostim, ki so se dogajale v preteklosti pri upravljanju in privatizaciji državnega premoženja. Predlog zakona tudi ni napisan v skladu s Poslovnikom Državnega zbora, ki v svojem 115. členu določa obvezne sestavine predloga zakona. Poslovnik določa, da mora predlog zakona vsebovati, med drugim, tudi prikaz ureditve v primerjalnih pravnih sistemih, vsaj tri morajo biti, in pa prilagojenost predlagane ureditve pravu Evropske unije. V predlogu zakona je zapisano, da ustanov, kot so družbe DSU, Sod in Kad, v zdajšnji obliki niso mednarodno primerljive, kar ne omogoča prikaza ureditve v primerjalnih pravnih sistemih. Mislim, da gre za zavajanje, ker tudi druge države opravljajo svoje premoženje, zato ne gre gledati ali obstajajo take institucije, kot so Kad in Sod, ampak kako upravljajo državno premoženje v primerljivih državah. V nedavno sprejetem Zakonom o upravljanju kapitalskih naložb je bila primerjava s primerljivimi pravnimi sistemi korektno podana. Pokazala pa je, da so predlagane rešitve Zakona o upravljanju kapitalskih naložb v nasprotju z ureditvijo, ki jo imajo druge države, in da so predlagane rešitve negospodarne in nepregledne. Predlog zakona ureja preoblikovanja Kada s izčlenitvijo zavarovalnice kot delniške družbe. To pa zna biti v nasprotju z direktivo Evropske unije o zavarovalništvu in direktiva Evropske unije o nelojalni konkurenci. Zavajajoča je tudi navedba Vlade, da predlog zakona ne bo imel finančni posledic za proračun Republike Slovenije in da predlog zakona ne bo imel finančnih posledic za druga javna finančna sredstva. Predlog zakona v 10. členu namreč določa, da če sredstva družbe Sod ne zadoščajo za poravnavo obveznosti, ki jih ima Sod na podlagi tega in drugih zakonov, da ta sredstva zagotovi Republika Slovenija. Torej je jasno, da lahko pride do finančnih posledic in Vlada kot predlagatelj zakona bi morala te finančne posledice oceniti in jih tudi navesti. Finančne posledice, sicer ne neposrednih za državni proračun, zato pa posrednih zaradi manjših transferov v pokojninski blagajni, ima določba 6. člena, ki določa, da mora Kad vsako leto pokojninski blagajni nakazati 50 milijonov evrov. Ta določba je mimogrede nepopolna, ker ne določa, kaj se zgodi, če Kad tega denarja ne nakaže. Vlada kot predlagatelj zakona v uvodu navaja, da je sprejela politiko upravljanja podjetij v državni lasti. Namen te politiki je oblikovanje in izvajanje politike skladno z načeli gospodarnosti, uspešnosti, učinkovitosti in preglednosti. Ob teh okoliščinah, ki jih Vlada sama navaja, pa daje v zakonodajno proceduro zakon, ki sploh ne vsebuje popisa premoženja, o katerem bodo poslanci odločali, kar se nam zdi nedopustno. Po našem mnenju je nedopustno tudi to, da v 9. členu, ki določa, da premoženje družbe DSU, ki bo ugotovljeno in najdeno po opravljenem prenosu po tem zakonu, pripada Sodu. To kaže, da država očitno ne ve, katero premoženje že ima in še manj kdo uživa koristi državnega premoženja, ali pa noče vedeti o tem. Zaradi vsega naštetega smo v naši poslanski skupini mnenja, da predlog zakona ni primeren za nadaljnjo obravnavo. Hvala."
9,ParlaMint-SI_2011-02-02-SDZ5-Redna-24.u144,SDS,0.5791015625,2011-02-02,0.1339239478111267,"Hvala za besedo – še enkrat. Zakon o plačilnih storitvah in sistemih je bil sprejet julija 2009 in je doživel že nekaj sprememb in dopolnitev, predvsem zaradi uskladitev s predpisi Evropske unije, ki so bili izdani po tem času. Tudi pri predlogu, ki ga obravnavamo danes, gre za uskladitev slovenskega pravnega reda na tem področju z evropsko direktivo. Po besedah predlagatelja je cilj predloga zakona omogočanje oblikovanja novih inovativnih in varnih storitev izdajanja elektronskega denarja ter zagotoviti dostop do trga novim udeležencem. S spremembo zakona bi se spodbudila učinkovita konkurenca med vsemi udeleženci na trgu. Predlog zakona določa tudi izdajatelje elektronskega denarja, in sicer so to banke, družbe za izdajanje elektronskega denarja, družbe za izdajanje elektronskega denarja z opustitvijo, Banka Slovenije in Uprava Republike Slovenije za javna plačila. Skladno s predlogom zakona se bodo urejala pogodbena razmerja med izdajateljem in imetnikom elektronskega denarja. V času od izdaje do porabe se elektronski denar ne bo smel obrestovati, niti izdajatelj ne bo smel ponuditi imetniku kakšnih drugih koristi, povezanih s tem časovnim obdobjem. Imetnik elektronskega denarja pa lahko kadarkoli zahteva od izdajatelja izplačilo protivrednosti izdanega elektronskega denarja. Družbe za izdajo elektronskega denarja so podvržene tudi nekaterim strožjim kriterijem glede kapitalske ustreznosti, in sicer mora imeti družba v času izdaje dovoljenja začetni kapital vsaj 350 tisoč evrov. Sredstva, ki jih prejme od imetnika elektronskega denarja, mora takoj zamenjati za elektronski denar in takšna družba ne sme sprejemati depozitov od javnosti. Če družba za izdajo elektronskega denarja poleg izdaje elektronskega denarja opravlja tudi druge dejavnosti, povezane s plačilnimi storitvami, vključno s storitvami opravljanja plačilnih sistemov, govorim o tako imenovani hibridni družbi za izdajo elektronskega denarja. Predlog zakona ureja tudi posebno obliko družbe za izdajo elektronskega denarja, to je družbo za izdajo elektronskega denarja z opustitvijo. Značilnost je, da ob izpolnjevanju pogojev iz predloga zakona lahko od Banke Slovenije zahteva, da zanjo ne veljajo posamezne zahteve glede sistema upravljanja notranjih kontrol, kapitala in kapitalskih zahtev, imetništva kvalificiranih deležev in glede varstva denarnih sredstev uporabnika. Takšna družba lahko opravlja storitve izdaje elektronskega denarja le na območju Slovenije in območju tretje države. Predlog zakona o spremembah in dopolnitvah Zakona o plačilnih sistemih in storitvah bomo v Poslanski skupini Slovenske demokratske stranke podprli. Hvala."
9,ParlaMint-SI_2006-07-12-SDZ4-Redna-19.u96,SDS,-0.59716796875,2006-07-12,0.2544756233692169,"Spoštovani minister s sodelavci, spoštovane poslanke in poslanci! Sedaj veljavni zakon je bil sprejet leta 1997. Ta čas sovpada z zaključkom procesa lastninskega preoblikovanja podjetij. V tem času se je pričel razvijati sekundarni trg vrednostnih papirjev. Posledično se je pokazala potreba po pravni ureditvi postopkov za prevzeme gospodarskih družb. Ko danes gledamo sedaj veljavni zakon s časovno distanco, ugotovimo, da ima vrsto pomanjkljivosti in tranzicijskih posebnosti. Uporabniki so ga na trgu kapitala večkrat izigravali na škodo malih delničarjev in vlagateljev. Veljavni zakon je nujno treba prenoviti tako, da bo skladen z evropsko zakonodajo s tega področja, saj je Republika Slovenija sestavni del notranjega trga kapitala v Evropski uniji. Upoštevati je treba direktivo o prevzemnih ponudbah 2004/25ES, ki ureja prevzemno aktivnost. Obstoječi zakon ni skladen z omenjeno direktivo. Rok za implementacijo je bil 20. maj 2006 in je že potekel. Eden od razlogov, da se spremeni obstoječi zakon, je tudi, da je prenova prevzemne zakonodaje vključena v okvir gospodarskih in socialnih reform za povečanje blaginje v Sloveniji, ki ga je vlada Republike Slovenije sprejela konec preteklega leta. Ukrep številka 22 govori o težnji po razvitem trgu kapitala in načrtovanem umiku države iz upravljanja in lastništva slovenskih podjetij. Odpraviti je treba posebnosti iz tranzicije. Omenil bi še nekaj glavnih načel in ciljev, ki jih zakon zasleduje. Prenovljeni zakon mora doseči vsebinsko in pravnosistemsko usklajenost z drugo zakonodajo na področju prava družb, prava vrednostnih papirjev in finančnega prava. Za vse subjekte na trgu je treba postaviti enaka pravila igre, brez izjem; v okvir regulirane prevzemne aktivnosti poleg javnih družb zajeti tudi ustrezen segment nejavnih družb; oblikovati ustrezno obveščanje in raven deleža glasovalnih delnic in prevzemnega praga; učinkovito zasnovati koncept oseb, ki delujejo usklajeno; oblikovati učinkovite nadzorne in postopkovne mehanizme ter globe za sankcioniranje kršiteljev. Slovenska demokratska stranka bo predlog zakona o prevzemih podprla. Hvala."
9,ParlaMint-SI_2002-12-18-SDZ3-Redna-21.u19,SDS,-0.91455078125,2002-12-18,0.09724859148263931,"Hvala za besedo. Spoštovani! Leta 1997 sprejeti zakon, ki je urejal jamstveni sklad, je seveda stvari zastavil v takratni situaciji morda ustrezno, vendar se je izkazalo, da je res v nasprotju z direktivo Sveta Evrope, kjer je določeno oziroma kjer ni opredeljen pogoj za ugodnost, ki naj bi jo jamstveni sklad nudil delavcem, ki so zaradi insolventnosti delodajalca, to je zaradi stečaja, prisilne poravnave, brez svoje krivde ostali brez služb ter brez dohodkov. No, in to ta novela sedaj popravlja v skladu z direktivo Sveta Evrope. Seveda obenem tudi sklad ne bo več prepuščen sam sebi in ne bo več podvržen tveganju lastne nelikvidnosti, zato bo za njega, kot se spodobi v socialni državi, garantirala Republika Slovenija. Drug problem je problem preživnin, ki smo ga uredili leta 1999. Izkazalo se je, da je ta preživninski sklad nujno potreben, da pa je nezadosten in ni opravil tiste funkcije, ki naj bi jo. Torej zagotovil varnost preskrbe otrok, ki so pač na tak ali drugačen način žrtev ločenih staršev ali pa so sploh v enočlanski družini. Torej, ta sklad je glede dodeljevanja sredstev preživnin, nadomestil preživnin, zelo omejujoč. Mnogo je ovir, preden tak otrok dobi preživnino oziroma nadomestilo neplačane preživnine in sedanja novela te ovire nekoliko, poudarjam, nekoliko premaguje, jih odpravlja in smatramo, da bo sedaj nekako lažje in hitrejepriti do nadomestila preživnin. S tem bo seveda država morda nekoliko bolj dolžna izterjati preživnine, saj vemo, da od 43.000 otrok kar tretjina, tako je po podatkih centrov za socialno delo, tretjina njih ne dobi preživnin od ločenega starša. No, vsekakor pa mislimo, da je to sicer pozitiven korak v smeri zagotavljanja socialnih pravic otrok, mi pa seveda upamo dokončen korak in da bo ta trend se nadaljeval. Zakon podpiramo, podpiramo tudi amandma, ki ga je odbor sprejel, ker v bistvu gre za redakcijo. Hvala lepa."
9,ParlaMint-SI_2006-04-25-SDZ4-Redna-16.u264,SDS,-0.92724609375,2006-04-25,0.026712041348218918,"Hvala lepa. Želim na tem mestu zelo jasno opozoriti na vsebinske razloge, zakaj vlada nasprotuje temu; in prav nasprotno, mislimo, da je ta zakon, ki je danes tu v obravnavi, poslanski zakon, škodljiv za male delničarje. Bom obrazložil na konkretnih primerih, zakaj. Prvič zaradi tega, kajti ne implementira določb direktive, kajti moramo vedeti, da nekateri mali delničarji so hkrati tudi zaposleni. In določbe direktive izrecno zahtevajo obveščanje delavcev, pri čemer ta zakon tega sploh ne implementira. Obvezno obvestilo namreč je potrebno o prevzemni nameri, takojšnja in brezplačna izročitev prospekta predstavnikom delavcem, poslati predstavnikom delavcev tudi mnenje poslovodstva ciljne družbe o prevzemni ponudbi. Tega vaš zakon ne upošteva, je pa nuja glede direktive in to je ključna tudi zaščita malih delničarjev in zaposlenih. Druga, še pomembnejša zadeva, ki je pa prav eklatantno v nasprotju z interesi malih delničarjev, je pa pravična cena. Ali veste, kako vi določate pravično ceno v vašem zakonu? Pravična cena je tista, po kateri prevzemnik kupuje vrednostne papirje zadnjih šeste mesecev oziroma tudi naprej. To se pravi, lahko da deluje prevzemnik usklajeno še z nekom, ta, ki usklajeno deluje, ponuja višjo ceno, prevzemnik ponuja nižjo ceno in potem je prevzemna ponudba po ceni, nižji ceni od prevzemnika, tudi za male delničarje. To se pravi, če nekdo, ki deluje s prevzemnikom usklajeno, ponuja po sto enot, prevzemnik pa po trideset in je tudi po sto enot pred tem kupoval povezan, seveda potem je pravična cena trideset enot, ki jo ponuja prevzemnik. Naša rešitev je pa, da je pravična cena cena, po kateri tako oseba, ki deluje s prevzemnikom usklajeno, kakor tudi prevzemnik ponuja zadnjih 12 mesecev in je to pravična cena, ki je bistveno višja. In to je zaščita malih delničarjev! Vaše določbe so izigravanje malih delničarjev."
9,ParlaMint-SI_2006-07-12-SDZ4-Redna-19.u88,SD,0.84423828125,2006-07-12,0.9787288904190063,"Hvala za besedo. Poslanke in poslanci poslanske skupine socialnih demokratov bomo predlog zakona podprli. Ocenjujemo, da gre za zelo pomemben zakon, ki bo prispeval k razvoju slovenskega trga kapitala. Predlog v veliki meri sledi mednarodnim standardom, vključno z direktivo EU o prevzemnih ponudbah. Posebej pomembna se nam zdi zagotovitev večje preglednosti pri poteku prevzemov, kar doslej pogosto ni bil slučaj. Prav tako je izjemno pomemben enakopraven položaj vseh akterjev in boljše varovanje interesov delničarjev, še posebej malih delničarjev, ki so bili doslej pogosto marginalizirani, de ne rečem celo, tudi izločeni. Važno je obveščanje vseh strank in še posebej predstavnikov delavcev, dobro je, da so dokaj podrobno predpisani postopki, vključno z roki v prevzemnem postopku. Glede na dosedanje izkušnje in tudi izigravanja, ki so se dogajala, je koristna natančnejša opredelitev povezanih oseb in oseb, ki delujejo usklajeno. Za uresničitev ciljev zakona in njegovo učinkovito izvajanje je izjemno pomembna krepitev vloge agencije za trg vrednostnih papirjev, in to ne le post festum, ampak v samem prevzemnem postopku oziroma procesu. Zato smo Socialni demokrati v okviru partnerskega usklajevanja, o katerem je že govoril uvodoma gospod minister, posebno pozornost posvetili 64. členu. Z zadovoljstvom ugotavljamo, da sta predlagatelj, se pravi vlada in koalicija sta prisluhnila našim argumentom in tako je bil pripravljen in sprejet skupni amandma koalicijskih poslanskih skupin in poslanske skupine SD, ki določa aktivnejšo vlogo za trg vrednostnih papirjev. To se med drugim odraža v določbah, da agencija poleg vložitve izpodbojne tožbe po uradni dolžnosti ali na zahteve oseb, ki lahko po zakonu o gospodarskih družbah vložijo tožbo, z odločbo prepove prevzemniku uresničevati glasovalne pravice v ciljni družbi in prepove ciljni družbi uresničitev teh pravic v primeru kršenja zakona konkretno predvsem 63. člena. Dejstvo je, da če bi namreč vse prepustili, tako kot je bilo prvotno predvideno, samo sodnim postopkom, ki jih lahko nekdo sproži ali pa tudi ne, in vemo, da so dolgotrajni, da dejansko to ne zagotavlja učinkovitega izvajanja zakona. To nalaga seveda agenciji zelo odgovorno in zahtevno in tudi obsežno delo, vendar po našem trdnem prepričanju, zagotavlja učinkovitejše izvajanje zakona. Ob koncu bi rekel to, da je zelo koristno, da je predlagatelj vključil širok krog ustanov in posameznih strokovnjakov v pripravo zakona. To res zahteva več časa in napora od predlagatelja, vendar po izkušnjah in tudi po tej izkušnji končno vodi do boljših rešitev in bi tako prakso bilo dobro uporabiti tudi pri pripravi drugih, zlasti zahtevnih zakonov. Hvala lepa za pozornost."
9,ParlaMint-SI_2019-06-18-SDZ8-Redna-09.u6,SD,0.80908203125,2019-06-18,0.03991340100765228,"Hvala, predsednik. Spoštovane kolegice, kolegi! Poslanska skupina Socialnih demokratov vseskozi podpira ukrepe Vlade in pristojnega ministrstva, ki prispevajo k zmanjševanju dela na črno. V preteklosti smo že podprli sistemske ukrepe, ki so vključevali povečan nadzor inšpekcijskih služb in spodbude za delodajalce ter delavce, da delo izvajajo v legalnih oblikah, s čimer seveda prispevajo svoj delež davkov in prispevkov v proračun, iz katerega se zagotavlja denar za javne investicije in storitve ter socialno varnost vsem državljanom in državljankam Republike Slovenije. Kot spodbudo za posameznike, ki opravljajo osebno dopolnilno delo, smo podprli tudi uvedbo vrednotnice. Predlagani zakon o spremembah Zakona o preprečevanju dela in zaposlovanja na črno prinaša zgolj eno vsebinsko spremembo, ki pa je potrebna zaradi uskladitve zakona z zakonodajo s finančnega področja, ki se spreminja zaradi izvajanja evropske direktive o plačilnih storitvah na notranjem trgu. Evropska unija je namreč s sprejetjem direktive prepovedala prejemnikom plačil zaračunavanje nadomestil in provizij za brezgotovinska plačila, ki jih potrošniki opravijo z uporabo plačilne ali kreditne kartice. Zakon o preprečevanju dela in zaposlovanja na črno določa, da mora stroške plačilnega prometa za plačilo socialnih prispevkov plačati zavarovanec. Zakon tudi omogoča, da posameznik plača socialne prispevke za izvajanje osebnega dopolnilnega dela z vrednotnico, s plačilno kartico preko elektronskega sistema, ki ga zagotavlja Uprava Republike Slovenije za javna plačila. Do sedaj je zakon določal, da mora stroške plačila vrednotnice za osebno dopolnilno delo s plačilno kartico plačati posameznik. S to spremembo zakona ukinjamo zaračunavanje teh nadomestil in provizij posameznikom, ki plačujejo socialne prispevke za osebno dopolnilno delo z vrednotnico preko spleta. Socialni demokrati bomo predlagane spremembe zakona podprli, ker ukinjajo stroške plačila vrednotnice preko spleta, s čimer posameznike, ki opravljajo osebno dopolnilno delo, še dodatno spodbudimo k legalnemu izvajanju dopolnilnega dela in v končni fazi tudi plačila socialnih prispevkov."
9,ParlaMint-SI_2010-04-20-SDZ5-Redna-16.u116,SD,0.767578125,2010-04-20,0.11703447997570038,"Hvala lepa za besedo, podpredsednik. Lep pozdrav državni sekretarki s sodelavkami! Poslanska skupina Socialnih demokratov bo Predlog zakona o spremembah in dopolnitvah Zakona o plačilnih storitvah in sistemih podprla. Naša podpora je predvsem zato, ker z novelo zakona o plačilnih storitvah in sistemih v veliki večini sprememb usklajujemo svojo zakonodajo z evropsko zakonodajo. Predvsem se podrobneje ureja izvajanje uredbe o čezmejnih plačilih v skupnosti in uredbe Evropskega parlamenta in Sveta implementiramo v našo zakonodajo. Z novelo se določa pristojni organ za nadzor nad izvajanjem uredbe, prekrškovni organ, pritožbeni postopek za uporabnike čezmejnih plačilnih storitev ter postopek za mirno reševanje sporov med uporabniki in ponudniki čezmejnih plačil. Prav tako se nam zdi pomembna sprememba zakona, ki je potreba zaradi prenosa direktiv Evropskega parlamenta in Sveta, ki podrobneje ureja vlogo bank, ki so odvisne od centralnih institucij, nekaterih postavk lastnih sredstev, velike izpostavljenosti, nadzornih režimov in kriznega upravljanja. Poleg določb, ki so vezane na uskladitev slovenske zakonodaje s pravnim redom EU, so pomembne tudi spremembe, ki se nanašajo na delovanje plačilnih sistemov v našem notranjem trgu. Predlog zakona namreč Agenciji Republike Slovenije za javna plačila omogoča upravičenje do podatkov o transakcijskih računih fizičnih oseb in jo izenačuje z ostalimi ponudniki plačilnih storitev, saj v tem pogledu ni razlogov za drugačno obravnavanje državnega organa, ki je pristojen za opravljanje plačilnih storitev za neposredne uporabnike državnega proračuna in proračuna samoupravnih lokalnih skupnosti. Pri spremembah Zakona o plačilnih storitvah je potrebno poudariti spremembe, ki jih določa 13. člen zakona, s katerim se dopolnjuje 146. člen zakona. Na podlagi Zakona o plačilnih sistemih in storitvah, ki se je začel uporabljati 1. novembra 2009, je bil za banke ukinjen dostop do podatkov o transakcijskih računih fizičnih oseb v registru transakcijskih računov. Banke so tako s 1. 11. izgubile informacijo o tem, pri kateri banki ima dolžnik odprt transakcijski bančni račun ter pri katerih od teh bank se izvršuje sklep o izvršbi. Ker zaradi spremembe zakona posamezna banka ne ve, kateri banki se izvršuje sklep o izvršbi, v primeru, ko kot primarna banka zaradi neaktivnega ali zaprtega transakcijskega računa vrne sklep o izvršbi, o tem obvesti le tiste banke, za katere iz sklepa o izvršbi ve, da ga še izvršujejo. Omenjena primarna banka pa zaradi onemogočenega vpogleda v register transakcijskih računov o tem ne more obvestiti ostalih bank, ki so sklep o izvršbi prejele v izvrševanje zaradi razširitve izvršbe nad dolžnikova denarna sredstva pri organizacijah za plačilni promet z novim transakcijskim računom in s tem je bila dana možnost tistim, ki jim je bilo potrebno z izvršbo denarna sredstva izvršiti, izvršbo ob spretnem izmikanju, da je bila pot mnogo daljša za izvršbo oziroma je mogoče sploh ne bi izvršili. Zaradi tega smo koalicijske stranke na predlog Banke Slovenije in Ajpesa z amandmajem v novem odstavku 146. člena predlagale, da se bankam, Agenciji Republike Slovenije za javna plačila ter ostalim ponudnikom plačilnih storitev omogoči dostop in uporaba številk transakcijskih računov fizičnih in pravnih oseb iz registra transakcijskih računov za namen preverjanja obstoja transakcijskega računa pri izvajanju plačilnih storitev ter učinkovito izvajanje plačilnih storitev in eventualnih izvršb, ki so s tem povezane. Predlagana sprememba, ki bo ponudnikom plačilnih storitev, ki je v skladu s 140. členom Zakona o plačilnih sistemih v Sloveniji, opraviti sklep o izvršbah omogočajo dostop do podatkov o tansakcijskih računih fizičnih oseb iz registra transakcijskih računov, bo zagotovila enostavnejše in tekoče izvajanje sklepov o izvršbah. Zaradi vsega navedenega bo Poslanska skupina Socialnih demokratov podprla Predlog zakona o spremembah in dopolnitvah Zakona o plačilnih storitvah in sistemih in upam, da bo s tem omogočila nekoliko lažji plačilni promet."
9,ParlaMint-SI_2016-06-21-SDZ7-Redna-20.u8,SD,-0.64501953125,2016-06-21,0.11598290503025055,"Hvala, predsednik. Kolegice in kolegi! Evropska direktiva o primerljivosti plačil zamenjave in dostopa do plačilnih računov naslavlja ta problem z vidika potrošnika. Gre za področje, ki ga lahko uvrstimo med nujne storitve, brez dostopa do katerih ni mogoče normalno delovati v sodobni družbi. Kot telefonija je tudi plačilni promet postal nujnost, celo tisti brez elektronskega bančništva morajo plačevati položnice, ki so prav tako del tega, pogosto zelo nepreglednega sistema. Vsi jih uporabljamo in vsi jih plačujemo. Zelo težko pa je oceniti, kako različne so vse te storitve po imenu, vsebini in kakovosti. Z direktivo se tako uvaja enotno izrazoslovje ter obveznosti vseh ponudnikov plačilnih storitev, da jih potrošniku predstavijo na standardiziran način, regulatorjem pa, da zagotovijo možnost primerjave cen po različnih tipičnih storitvah. Novela Zakona o plačilnih storitvah in sistemih, ki v slovenski pravni red prenaša evropsko direktivo, je zato pomembna predvsem zaradi varstva potrošnikov, ki vsakodnevno uporabljajo plačilne storitve in sisteme. Zaradi vseobsegajoče elektronizacije poslovanja in življenja bi lahko govorili celo o odvisnosti prebivalk in prebivalcev od plačilnih storitev in sistemov ter posledično od njihovih upravljavcev bank, borznoposredniških hiš, trgovcev in drugih ponudnikov plačilnih storitev. Dohodki od dela, bistveni del premoženja in prihrankov ljudi so odvisni od pravilnega delovanja teh sistemov. Gre za nujne storitve, pri katerih se pogosto pojavljajo bolj ali manj skriti stroški. Rešitve, ki jih prinaša tako prenovljen zakon, so med drugim: poenotenje tehnologije, storitev in enoten splošno dostopen primerjalni cenik, ki ga bo objavila Banka Slovenije, standardizirana primerjava cen, s katero bodo banke morale seznaniti potrošnike ob vsakem podpisu pogodbe in redno posodabljanje le-te. Banke bodo morale svojim komitentom letno izdati pregledni obračun vseh zaračunanih nadomestil. Ena najpomembnejših storitev pa v kar največji možni meri sledi potrebi po splošno dostopnem osnovnem plačilnem računu, ki ga bi lahko pridobil vsak prebivalec. Ponudniki plačilnih storitev bodo tako morali ponuditi osnovni plačilni račun pod nediskriminatornimi pogoji, omejitve so povezane le s predvajanjem in preprečevanjem zlorab financiranja terorizma in pranja denarja. Le v teh primerih bodo banke smele zavrniti odprtje osnovnega plačilnega računa. V obravnavi na matičnem delovnem telesu je bilo veliko časa namenjenega razpravi o preglednosti in medsebojni primerjavi. Pojavil se je predlog, da bi primerjave cen obvezno objavljali tudi centri za socialno delo. Za dostop revnejših, ki so najpogosteje žrtve, in dostopnosti kakovostnih informacij je to vsekakor dober predlog, zato pozdravljamo tudi dogovor, da bodo informacije o primerjavah cen objavljene tudi na straneh Ministrstva za delo, družino, socialne zadeve in enake možnosti. Hvala lepa."
9,ParlaMint-SI_2019-06-18-SDZ8-Redna-09.u76,SD,-0.69873046875,2019-06-18,0.13112293183803558,"Spoštovani predstavniki Vlade, kolegice in kolegi, lep dober dan! Pri spremembah zakona, ki jih predlaga Vlada, gre za nadaljevanje v prejšnjem mandatu začetega procesa ukinitve tako imenovanih registrskih računov pri Klirinško depotni družbi. Privatizacijski certifikati so bili namreč v 90-ih položeni na registrske račune, ki jih je upravljal KDD in so služili samo za registracijo imetništva oziroma lastništva teh vrednostnih papirjev, ne pa tudi za trgovanje z njimi. Po skoraj dveh desetletjih stalnega usklajevanja naše zakonodaje z evropskimi finančnimi direktivami so bili registrski računi v preteklem mandatu ukinjeni s sprejetjem novega Zakona o vrednostnih papirjih. Ob njegovem sprejemanju je bila sprejeta odločitev, da se registrski računi ukinejo. Imetniki vrednostnih papirjev so imeli dve možnosti; prvo, prenos vrednostnih papirjev na trgovalni račun pri borznoposredniški hiši, kar je s seboj prineslo višje stroške. Drugič, opustitev vrednostnih papirjev. Če jih imetniki do leta 2021 ne bi prenesli na trgovalne račune, se ti vrednostni papirji prenesejo v lastništvo Kad, ki bo postal demografski sklad. Zakon je določil, da se nepreneseni papirji hranijo kot sodni depoziti. Ta ureditev se je skozi čas izkazala za neprimerno, saj je ostalo še približno 80 tisoč imetnikov, ki se niso izjasnili niti za prenos na trgovalne račune niti za izrecno opustitev, iz česar je sklepati, da tega verjetno ne bodo storili niti do leta 2021 in bodo takrat vrednostni papirji v vsakem primeru prišli v lastništvo Kad. Sicer gre tu predvsem za število postopkov; od skupne vrednosti vrednostnih papirjev približno 7, 7 milijard jih je na registrskih računih ostalo še za 67 milijonov, vendar pa so razporejeni med 80 tisoč različnih imetnikov. Za dokončno izvedbo zaprtja registrskih računov predlog zakona prinaša nekaj novih rešitev. Nalog za prenos lastništva vrednostnega papirja, ki je posledica odločitve organa oblasti, bo lahko izvedla tudi borznoposredniška hiša, tako imenovani član KDD, ne le izključno KDD. Na ta način se pospešijo postopki in olajša nadaljevanje postopka dedičem vrednostnih papirjev. Vrednostni papirji, o katerih se lastniki niso izjasnili, so bili doslej položeni pri sodišču kot sodni depozit za vsakega posameznega imetnika, kar je pomenilo veliko število postopkov. Zato se uvaja skupni namenski račun, znotraj katerega bo mogoče voditi enotne postopke, ki bodo bistveno preglednejši in tudi cenejši. Lastniki pa bodo, kot je predvideno z izvornim zakonom, do konca leta 2021 še vedno lahko zahtevali prenos svojih vrednostnih papirjev na trgovalni račun in tako ne bodo izgubili možnosti, da razpolagajo s svojo lastnino. Ob sprejemanju zakona v prejšnjem mandatu so največ prahu dvignili sprejeti amandmaji k 48. členu, s katerimi se je omejilo stroške, ki jih smejo borzni posredni zaračunavati svojim strankam za uporabo trgovalnih računov. To omejitev je kljub sprejetim avtentičnim razlagam Ustavno sodišče razveljavilo kot nedopusten poseg v svobodno gospodarsko pobudo in svobodo sklepanja pogodb. Zato se člen s tem predlogom zakona usklajuje z odločbo Ustavnega sodišča tako, da se črtata razveljavljena stavka, v zakon pa se jasno zapiše, da lahko borzni posredniki strankam zaračunavajo samo stroške, ki so določeni z njihovimi tarifami, ne pa tudi dodatnih stroškov za odprtje in zaprtje računa. Tako se vsaj delno omejuje možnost borznih posrednikom, da svojim strankam zaračunavajo pretirane stroške. Zakonodajno-pravna služba je opozorila na nekatere pomanjkljivosti zakona, ki so bile odpravljene s sprejetimi amandmaji. V Poslanski skupini SD bomo predlog zakona podprli. Hvala lepa."
9,ParlaMint-SI_2009-07-10-SDZ5-Redna-08.u6,SD,-0.8134765625,2009-07-10,0.01939391903579235,"Hvala lepa, spoštovani predsednik. Spoštovana državna sekretarka, kolegice, kolegi! Gospodarstvo je od nekdaj temeljilo na investicijskih priložnostih različne stopnje tveganja. Varne naložbe večinoma ne nosijo revolucionarnih napredkov v določenih panogah. Med tem, ko so bolj tvegane investicije tiste, ki lahko velikokrat prinesejo izjemne preskoke in vsakokrat tudi preskoke, ki se vpišejo v zgodovino. Primer je lahko španska kraljica Isabela, ki je bila kljub izjemno tvegani ekspediciji Krištofa Kolumba pripravljena tvegati, s tem, da je kasneje vpisana v zgodovino kot pobudnica potovanja, ki je prineslo odkritje Amerike. Malo za šalo, malo zares - v tem se kaže bistvo tveganega kapitala in podpore investitorjem, ki so pripravljeni v take projekte vložiti svoja sredstva, znanje in pa tudi tveganja. Razlog za predlagane spremembe Zakona o družbah tveganega kapitala je predvsem potrditev sheme državnih pomoči, za katero se je Ministrstvo za gospodarstvo lani zavzelo uskladiti pravno podlago z Evropsko komisijo. Zato spremembe pozdravljamo in same po sebi ne morejo biti vprašljive. Poleg tega so vse dejavnosti družb tveganega kapitala ustanovljene za pridobivanje dobička in zato težijo k podjetjem, ki obetajo rast in razvoj in s tem v celoti sledijo strategiji Vlade, ki je tudi napovedala podporo predvsem zdravim steblom gospodarstva in, upam, s tem tudi ostalim. Temeljne spremembe, ki jih predlog zakona vnaša, so predvsem določitev področja državnih pomoči za tvegani kapital ter omejitev vlaganja v določene panoge, ki so po členu ladjedelništvo, premogovništvo, jeklarstvo, seveda v skladu s smernicami o državni regionalni pomoči za obdobje med letoma 2007 in 2013. Poleg tega predlog omejuje višino letnega vložka v posamezna podjetja na 1,5 milijona evrov. Zasebni vlagatelji v družbah tveganega kapitala so v predlogu sprememb in dopolnitev zakona vključeni v postopek odločanja prek odbora neodvisnih vlagateljev, poleg tega pa morajo imeti zasebni vlagatelji minimalni delež, kar naj bi zagotavljalo usmerjenost v dobičkonosnost. Sprememba zakona, ki ga je predložila Vlada, spreminja koncept delovanja javnega sklada tveganega kapitala, tako da bo odslej postavljena nad zasebne družbe tveganega kapitala. S tem bo dodeljevala sredstva tem družbam in ne več direktno malim in srednje velikim podjetjem, kot je bilo predvideno v dosedanjem zakonu. S tem se bo nedvomno povečala učinkovitost dodeljevanja sredstev. Glede na to, da je prvotni zakon sprejet 2007 in da še ni popolno funkcionalen, je sprejetje zakona po nujnem postopku eden od protikriznih ukrepov, ki ga je nedvomno treba podpreti in s tem omogočati družbam tveganega kapitala, da zaživijo tudi v praksi. Interes za upravljanje s tveganim kapitalom v Sloveniji, glede na to, da so bile ustanovljen štiri zasebne družbe tveganega kapitala, nedvomno je, zato bo Poslanska skupina Socialnih demokratov zakon seveda v celoti podprla. Bo pa po sprejetju zakona nedvomno potrebno veliko delati in informirati potencialne investitorje tveganega kapitala o investicijskih priložnostih, s čimer se bodo skladi dodatno plemenitili in s tem povečali svoj investicijski potencial. Hvala lepa."
9,ParlaMint-SI_2006-03-30-SDZ4-Redna-15.u36,OTHER,0.80908203125,2006-03-30,0.07509975135326385,"Hvala lepa, gospod predsedujoči. Gospod državni sekretar, gospa Bornikova, poslanke in poslanci, odsotne poslanke in pa prisotni poslanci. Liberalna demokracije Slovenije, poslanski klub podpira namen tega zakona, ker se naj bi s tem zakonom zagotovil obvladovanje tveganj, ki so povezana s poslovanjem nadzorovanih oseb finančnih konglomeratov. Tako se naj bi zagotovila večja stabilnost finančnega sektorja. S sodelovanjem pristojnih nadzornih organov in pa koordinatorja se naj bi povečalo učinkovitost nadzora nad nadzorovanimi osebami iz različnih finančnih sektorjev, kadar so le-te del finančnega konglomerata. Prav tako se naj bi povečala preglednost in varnost delovanja finančnega trga v Republiki Sloveniji kot sestavnega dela enotnega finančnega trga. Vse to pravim v pogojniku zato, ker se bojimo, da s pravzaprav hitro razpravo in pa hitrim sprejemanjem tega zakona, ki smo ga sicer na matičnem delovnem telesu nekoliko spremenili, ne bomo v polni meri uspeli implementirati določil direktive o dopolnilnem nadzoru kreditnih institucij. To še posebej velja, ker je potrebno dopolniti veljavni in v praksi premalo uporabljen posamični in konsolidiran nadzor nadzorovanih oseb, še posebej to v Sloveniji velja za posamezne družbe, ki deluje na ali v povezavi s trgom vrednostnih papirjev. Tukaj mislimo predvsem na borzno posredniške družbe in družbe za upravljanje. V Liberalni demokraciji podpiramo načela zakona, kot so načelo transparentnosti, načelo preprečevanja dvojnega ali večkratnega štetja kapitala, načelo zmanjševanja tveganja negativnih medsebojnih vplivov in predvsem poudarjamo načelo zaščite potrošnikov, še posebej v tej povezavi tudi načelo zaščite malih delničarjev in načela enakovrednega nadzora v tretjih državah, še posebej, ker je v Sloveniji seveda značilnost slovenskih finančnih inštitucij, da morajo zaradi omejenega domačega trga delovati v tujini. Vendar nam vsa ta načela in zakonodaja ne pomaga nič, če najprej država ne vzpostavlja enakih pogojev. Bom dal primer. V Sloveniji imamo določene družbe, finančne, pravne naslednice nekdanjih PID-ov, ki za razliko od drugih lahko opravijo določene posle. Povedati bi bilo dobro ali pa slišati bi bilo dobro s strani predstavnikov vlade, zakaj je lahko KD Group od Holdinga Slovenskih elektrarn odkupila oziroma zakaj je Holding Slovenskih elektrarn kot KD Group bil pripravljen odkupiti vrednosti delnice v nekaterih družbah Holdinga Slovenskih elektrarn. To bi bilo dobro povedati. Namreč, nič nam ne pomagati sprejemati zakon o finančnih konglomeratih, če vlada, država, institucije paradržave so prve, ki kršijo načela enakopravnih pravil trga. Drugo, zaradi česar imamo seveda problem s tem zakonom in zaradi česar mislimo, da bodo ta načela samo načeloma izpolnjevana in zakon bo le v pogojniku dosegal cilje, je pa v tem, da nam predlagatelji na sami seji matičnega delovnega telesa - upam, da bo to danes povedano - niso bili sposobni razložiti pri dani strukturi, pri dani lastniški strukturi dveh največjih finančnih institucij, največje banke in največje zavarovalnice, se pravi, v primeru, če bi se združila Nova ljubljanska banka, delniška družba, in Zavarovalnica Triglav z vsemi obstoječimi pravnimi lastniki ali eventualnimi njihovimi spremembami, kdo bi bil nadzornik in kdo bi bil koordinator. Zavedamo se, da ta vlada nima namena oblikovanja združenega nadzornika za finančne konglomerate in zato seveda ocenjujemo, da se bodo v praksi pojavljale dileme, katera nadzorna inštitucija bo imela prednost pred drugo. V prejšnji točki smo z zakonom o Banki Slovenije razpravo o tem, kdo je regulator za banke, zaprli. Upamo, da pa bodo te dosedanje odvisne institucije tudi v nadaljevanju kljub netransparentnemu delovanje vlade Republike Slovenije ostale neodvisne. Hvala lepa."
9,ParlaMint-SI_2011-06-14-SDZ5-Redna-29.u46,OTHER,0.7763671875,2011-06-14,0.02779724821448326,"Hvala za besedo, gospod predsednik. Kolegice in kolegi ter vsi ostali prisotni v Državnem zboru, lepo pozdravljeni. V Poslanskem klubu Liberalne demokracije Slovenije bomo podprli Predlog zakona o evropskih svetih delavcev, s katerim se v pravni red Republike Slovenije prenaša Direktiva, sprejeta leta 2009, ki celovito prenavlja to področje. Glavni namen direktive je zagotoviti večjo učinkovitost pravice do obveščanja in posvetovanja z delavci na nadnacionalni ravni ter izboljšati pravno varnost in zagotoviti povezanost med obstoječimi direktivami na področju obveščanja in posvetovanja z delavci. Prenovljena direktiva ima nespremenjeno strukturo in še naprej daje prednost sprejetim in dogovorjenim rešitvam na ravni podjetja. Predlagani zakon skladno s prenovljeno direktivo ureja in izboljšuje pravice delavcev do obveščanja in posvetovanja s poslovodstvom glede razvoja poslovanja in vseh pomembnih odločitev na nadnacionalni ravni, ki bi lahko vplivale na zaposlovanje ali delovne pogoje v večjih družbah in povezanih družbah, ki delujejo na območju Evropske unije ali Evropskega gospodarskega prostora, in sicer najmanj v dveh državah članicah. V ta namen predlagani zakon, kakor izhaja iz zahtev direktive, predvideva dva načina ureditve obveščanja in posvetovanja z delavci, in sicer kot prvo ureja dogovor o ustanovitvi evropskega sveta delavcev, ki ga sestavljajo predstavniki delavcev, ali ureditev drugačnega postopka obveščanja in posvetovanja z delavci v družbah na območju Evropske unije, ki poslujejo vsaj v dveh državah članicah. Če takega dogovora ni mogoče doseči, se ob pogojih, ki jih natančno določa direktiva, evropski svet delavcev ustanovi v skladu z določbami zakona, ki povzemajo zahteve iz aneksa direktive. Tudi prenovljena direktiva določa sistem obveščanja in posvetovanja, ki temelji na načelu prostovoljnosti. Obveščanje delavcev in posvetovanje z njimi je pravica delavcev, ne pa njihova dolžnost. Glavno poslovodstvo mora začeti postopek za vzpostavitev sistema le, če delavci to zahtevajo. Ker bo zakon tudi redakcijsko in nomotehnično izboljšan, s čimer bo dosežena večja jasnost, razumljivost in preglednost pravnega predpisa in ker prinaša pomemben napredek na področju ohranjanja pravic delavstva, ga bomo v Poslanskem klubu Liberalne demokracije Slovenije podprli."
9,ParlaMint-SI_2009-07-09-SDZ5-Redna-08.u91,OTHER,0.76123046875,2009-07-09,0.06673258543014526,"Hvala lepa za besedo in pa še enkrat prijazen pozdrav. V Liberalni demokraciji Slovenije bomo predlagani zakon podprli, saj posodablja in izboljšuje učinkovitost obstoječega sistema plačilnih storitev. Poleg tega pa se nam zdi pomembno poudariti tudi, da zakon vnaša in opredeljuje nove pojme v sistem delovanja plačilnih transakcij, s čimer ga seveda nadgrajuje in pa izboljšuje. Najpomembnejša sprememba je zagotovo, da širi krog ponudnikov plačilnih storitev na tako imenovane plačilne institucije, s čimer se bo povečalo število ponudnikov ter tako okrepila konkurenca. Seveda pa bodo ti novi ponudniki morali izpolnjevati prav vse zahteve, ki zagotavljajo varnost samih transakcij, ter, kar je najpomembnejše, varnost denarja tistega, ki koristi konkretne storitve. V naši poslanski skupini prav tako podpiramo amandma k zakonu, ki ga je iniciralo Združenje bank Slovenije. Ob tem pa naj poudarimo, da pozdravljamo nove racionalizacije in rešitve na tem področju, saj, kot je bilo obrazloženo, bo z letom 2012 uveden tako imenovan univerzalni plačilni nalog kot enoten plačilni instrument. Zato bi bilo seveda nesmiselno zakonsko omejevati in povzročati dodatne stroške za ponudnike plačilnih storitev ob izvajanju plačil z instrumentom, posebne položnice, saj se bo ta posebna položnica s časom zagotovo ukinila. Pomembno je tudi reči nekaj o glavnih razlogih za pripravo in sprejetje te direktive, to je zagotovo nezadovoljivo stanje plačilnega sistema v okviru notranjega trga skupnosti, saj obstaja potencial tega trga neizkoriščen. Pomembno je tudi, da se s tem urejajo čezmejna plačila, maloštevilne obstoječe čezmejne plačilne sisteme pesti pomanjkanje kritične mase in poslujejo z veliko večjimi in višjimi stroški na enoto kakor nacionalni sistemi. Posledica tega je, da je sedanji plačilni sistem predrag. Potrošniki se pritožujejo nad učinkom, ki ga ima nanje razdrobljenost, saj je njihov dostop do produktov, ki delujejo na območju celotne Evropske unije, močno omejen. Poleg tega pa pomanjkanje konkurence na trgu tudi škoduje trgovcem na drobno, saj v nekaterih državah članicah ponudniki plačilnih storitev trgovcem na drobno zaračunavajo tudi do 5% skupne prodaje s plačilnimi karticami, kar je zagotovo preveč. Pozdravljamo tudi cilje predloga zakona o krepitvi sodelovanja med nacionalnimi trgi in zagotoviti enake konkurenčne pogoje, celovito urediti pogoje za opravljanje plačilnih storitev, določiti zahteve za dostop ponudnika plačilnih storitev, ki pa seveda niso kreditne institucije, ter uvesti posebno dovoljenje za plačilne institucije, določiti pravice in obveznosti uporabnikov in ponudnikov plačilnih storitev v zvezi z opravljanjem plačilnih storitev; tudi da so predpisani pogoji za ustanovitev poslovanja, nadzor in prenehanje klirinških družb ter določiti pravila glede upravljanja in oblikovanja plačilnih sistemov. Poglavitna načela, ki se uresničijo s tem zakonom, pa so zagotovo: načelo večje konkurence na trgu opravljanja plačilnih storitev, načelo varnega, skrbnega in preglednega poslovanja in načelo varstva potrošnikov. To pa so seveda zadeve, ki še kako izboljšujejo kvaliteto življenja uporabnikov na tem področju. Zato bodo, seveda, v naši poslanski skupini deležni vse podpore."
9,ParlaMint-SI_2016-03-29-SDZ7-Redna-17.u42,OTHER,-0.90283203125,2016-03-29,0.2807007133960724,"Spoštovani gospod predsednik, spoštovane predstavnice Vlade, spoštovani poslanci in poslanke! Pred seboj imamo predlog zakona, katerega cilji so prenos evropskih direktiv, prilagoditev domače zakonodaje evropskim uredbam ter odprava ugotovljenih pomanjkljivosti in nedoslednosti v obstoječem zakonu. Finančna kriza je namreč razkrila velike pomanjkljivosti pri finančnem nadzoru tako v posameznih primerih kot v zvezi s celotnim finančnim sistemom. Nadzor ni uspel predvideti negativnega makrobonitetnega razvoja dogodkov ali preprečiti kopičenje prevelikih tveganj v finančnem sistemu. Ugotovljeno je bilo, da nadzorni model na državni ravni zaostaja za finančno globalizacijo ter medsebojno povezanostjo evropskih finančnih trgov, na katerih številne finančne institucije poslujejo čezmejno. Med krizo so se pokazale pomanjkljivosti glede sodelovanja, usklajevanja, dosledne uporabe prava Unije in zaupanja med pristojnimi organi držav članic. Za vzpostavitev stabilnosti finančnega sektorja so EU in njene države članice sprejele različne popolnoma nove ukrepe. Za odpravo regulativnih pomanjkljivosti je bilo treba izvesti obsežno reformo. Cilj prilagoditve evropskim uredbam je predvsem odprava pomanjkljivosti glede upravljanja likvidnostnega tveganja, opredelitve kapitala, kreditnega tveganja nasprotne stranke in diskrecijski opciji držav članic iz različnih direktiv. Prav tako se določajo enotne zahteve za poravnavo vrednostnih papirjev ter enotne organizacijske zahteve in nadzor za centralne depotne družbe. Odpravljajo se tudi nekatere ugotovljene pomanjkljivosti in nedoslednosti v obstoječem zakonu, kot so sprememba pogojev za ustanovitev male borznoposredniške družbe, opredelitev pogojev glede umika dolžniških vrednostnih papirjev iz trgovanja na organiziranem trgu in odprava nedoslednosti glede stečaja borznoposredniških družb. Zaradi vmesnih sprememb v slovenski zakonodaji je treba spremeniti določbe, vezane na Zakon o nematerializiranih vrednostnih papirjih, Zakon o izvensodnem reševanju potrošniških sporov in še nekatere druge zakone. Nujna pa je tudi sprememba določb v zvezi z borzo in borznim trgom zaradi jasnejše ureditve, smiselne uporabe določb aktualnega Zakona o bančništvu. V Poslanski skupini Desus menimo, da bo predlog zakona bistveno prispeval k poenotenju nadzora nad finančnimi trgi in odpravil pomanjkljivosti v obstoječem zakonu, zato ga bomo soglasno podprli. Hvala."
9,ParlaMint-SI_2021-07-07-SDZ8-Redna-24.u36,OTHER,-0.90771484375,2021-07-07,0.005724979564547539,"Ponovno hvala za besedo, spoštovani gospod predsednik. Spoštovani kolegice in kolegi! Namesto uvoda obžalujem, da po dobrih 17 letih članstva Republike Slovenije v Evropski uniji še vedno ne razumemo, kaj pomeni direktiva, direktiva Evropskega parlamenta in Sveta, kaj pomeni uredba in tako naprej. Sprejemam kritike nekaterih predhodnikov, ne smem z njimi polemizirati, vendar je manjkala ena beseda oziroma besedna zveza mea culpa. Zakaj? Bom povedal. Evropski parlament in Evropski Svet sta 16. aprila 2014, to je pred več kot sedmimi leti, sprejela spremembe Direktive o obveznih revizijah za letne in konsolidirane računovodske izkaze. Gre za direktivo 2014/56/EU Evropskega parlamenta in Sveta. In v nadaljevanju bom govoril zgolj o tej direktivi. Kolegice in kolegi, z zakonom o spremembah in dopolnitvah Zakona o revidiranju Slovenija opravlja popravni izpit. Danes smo na popravnem izpitu. Zakaj? Prenos direktive je bil v Evropski komisiji notificiran 8. januarja 2019 z vnosom v notifikacijsko bazo. Republika Slovenija je Evropski komisiji sporočila podatke o predpisih, za katere je menila, da v slovenski pravni red v celoti prenašajo omenjeno direktivo. V postopku vsebinskega pregleda prenosa določb direktive v nacionalno zakonodajo je Evropska komisija izrazila pomisleke glede popolnega prenosa nekaterih določb omenjene direktive. Zato smo na popravnem izpitu danes. Evropska komisija vztraja, da je zaradi popolne usklajenosti na EU ravni in večje javnosti določb za prenos direktive treba sprejeti zakon o spremembah in dopolnitvah Zakona o revidiranju, ki bo dodatno natančneje uredil sodelovanje z nadzornimi organi tretjih držav oziroma vpis revizorjev in revizijskih subjektov tretjih držav v register, s čimer bodo odpravljeni vsi dvomi glede dokončnosti prenosa direktive. Kakšni so cilji tega zakona, tega popravnega izpita? S predlogom zakona se odpravi dvom Evropske komisije v ustreznosti prenosa direktive v slovenski pravni red, ki ga je izrazila, kot rečeno, Evropska komisija. Cilji predloga zakona so: prvič, natančnejši prenos direktive v delu, s katerim spreminja 45. in 47. člen direktive; drugič, odprava ugotovljenih tehničnih nedoslednosti Zakona o revidiranju 2. Direktiva temelji na pristopu minimalne oziroma najmanjše harmonizacije. S tem predlogom zakona se je upoštevana načela zdajšnje ureditev področja revidiranja, ki pomeni uporabo mednarodnih standardov in predpisov Evropske unije v slovenskem pravnem redu. Najpomembnejše načelo predloga zakona je načelo sorazmernosti. Predlog zakona se omejuje zgolj na nujno potrebne spremembe in dopolnitve. Kolegice in kolegi! Poslanska skupina Nove Slovenije bo novelo zakona podprla. Hvala lepa."
9,ParlaMint-SI_2006-04-25-SDZ4-Redna-16.u248,OTHER,-0.9365234375,2006-04-25,0.06237450987100601,"Hvala za besedo, spoštovani predsednik. Lepo pozdravljeni, spoštovani minister s sodelavcem, spoštovani kolegi in kolegica! Tudi v poslanski skupini Nove Slovenije menimo, da je zakon o prevzemih, ki je bil sprejet leta 1997, ob zaključku procesa lastninskega preoblikovanja, zastarel, predvsem pa zaradi številnih slovenskih posebnosti neustrezen. Veljavni zakon vsebuje notranje neusklajene definicije, ki otežujejo nadzor. Kot kaže, se zakon lahko, kot tudi se, nedosledno izvaja predvsem na račun tega, da lahko veliki igralci na trgu kapitala manipulirajo, v velikih primerih predvsem na škodo malih vlagateljev. V preteklosti je ta zakon omogočal nesankcionirano parkiranje delnic ter nepregleden prevzem nadzora nad delniško družbo brez javne ponudbe za male delničarje. Vstop Slovenije v Evropsko unijo ter načrtovane gospodarske reforme zahtevajo na tem področju novo, v današnjem času primerno ureditev. Ureditev prevzemov v skladu z mednarodnimi standardi je osnova za učinkovito zaščito malih vlagateljev tudi v naši republiki. Zagotovljeno mora biti varstvo vlagateljeva na trgu vrednostnih papirjev, zato je potrebno, da se odpravijo vse tranzicijske posebnosti, ki jih vsebuje obstoječi zakon. Danes bomo v državnem zboru v splošni razpravi obravnavali predlog sprememb in dopolnitev zakona, se pravi novelo zakona, ki ga je v obravnavo vložila skupina poslancev kluba LDS s prvopodpisanim dr. Matejem Lahovnikom. Vlada oziroma ministrstvo za gospodarstvo se je v mnenju opredelilo glede predlaganih sprememb in dopolnitev in s tem mnenjem se strinjamo tudi v poslanski skupini Nove Slovenije. Vlada se zaveda potrebe po spremembi oziroma prenovi prevzemne zakonodaje zaradi neustreznosti obstoječega zakona kot tudi zaradi zaveze, da se morajo v zakon implementirati direktive evropskega parlamenta, in sicer direktiva 2004/25. Zaradi zelo pomembne materije za slovenski gospodarski prostor v poslanski skupini Nove Slovenije z zadovoljstvom pozdravljamo celovito rešitev prevzemne zakonodaje oziroma novi zakon, ki ga v parlamentarno proceduro pošilja vlada Republike Slovenije. Spremembe in dopolnitve zakona, ki so danes pred nami, ne odražajo celovite rešitve in v celoti dejansko ne odpravljajo pomanjkljivosti slovenske prevzemne zakonodaje, o kateri tako radi govorite, spoštovani predlagatelji. Podobna vsebina je bila v zakonodajni postopek poslana že leta 2003 in je bila umaknjena kot neustrezna. Večino ciljev, ki jih zasleduje obravnavani zakon, vladni predlog rešuje v bolj dodelanem obsegu. Dejstvo je, da ima obravnavani zakon določene slabosti, ki jih rešuje vladni predlog zakona. Dovolite mi, spoštovane kolegice in kolegi, da naštejem samo nekaj pomanjkljivosti predlagane novele. Moram povedati, da smo večino teh že slišali. V predlaganih spremembah in dopolnitvah manjka celovit prenos direktive 2004/25. Tudi v naši poslanski skupini Nove Slovenije smatramo kot pomembno pomanjkljivost, da ni ustrezno implementirana določba direktive, ki določa osebe, ki delujejo usklajeno. Kako definirati kriteriji oziroma opredeliti pojem usklajenost, da bi lahko z gotovostjo trdili, da osebe delujejo usklajeno. Če z zakonom to ne bo definirano, potem ni nobene možnosti, da bi odpravili dosedanje luknje, ko povezane osebe prevzamejo neko podjetje brez prevzemne ponudbe. Direktiva opredeljuje osebe, ki delujejo usklajeno, in sicer so to fizične ali pravne osebe, ki sodelujejo s ponudnikom na podlagi izrecnega ali tihega sporazuma, izraženega v pisni ali ustni obliki, katerega cilj je pridobiti kontrolo nad ciljno družbo ali onemogočiti uspešen izid ponudbe. Le v primeru, da bomo na osnovi zakona imeli možnost ugotoviti, kdo so povezane osebe, ne bo prišlo do kršitve določanja primerne oziroma tako imenovane pravične prevzemne cene. Pravična cena ni odvisna samo od najvišje plačane cene v določenem obdobju prevzemnika oziroma ponudnika, ampak tudi od osebe, ki z njim deluje usklajeno. Prav tako novela zakona ne implementira rešitve glede dolžnosti razkrivanja informacij javnih delniških družb v njihovih poslovnih poročilih. Novela tudi ne implementira celovite določbe direktive, ki določa, da morajo države članice opredeliti pravila v zvezi s pristojnostjo nadzornih organov, kadar gre za družbe, ki imajo sedež v eni državni članici, njihove delnice pa so uvrščene v kotacijo na borzi druge države članice. Iz vsega navedenega sledi, da predlagane spremembe in dopolnitve ne vključujejo številnih rešitev, ki so nujne za razvoj trga vrednostnih papirjev. V poslanski skupini Nove Slovenije smo prepričani, da so na gospodarskem ministrstvu s prenovljeno prevzemno zakonodajo, ki jo bomo obravnavali na eni od prihodnjih sej, odpravili pomanjkljivosti, ki jih ugotavljamo pri današnjem predlogu. Torej, prevzemno zakonodajo v skladu z mednarodnimi standardi, prevzemno zakonodajo z enakovredno in transparentno vlogo vseh akterjev, vključno z državo, boljše varovanje interesov vseh delničarjev in še posebej manjšinskih delničarjev. Glede na vse povedano v poslanski skupini Nove Slovenije predlaganega zakona ne bomo podprli."
